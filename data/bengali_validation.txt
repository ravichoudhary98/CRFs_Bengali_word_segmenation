<DOC>
<DOCNO>1010124_alochona.utf8</DOCNO>
<TEXT>


কলকাতার কড়চা

আরোগ্য

পুস্তক পরিচয়

২.. প্রহর ১.. অতীত, ভানুমতীদের তবু কেন ভারতবর্ষের তিনি ইতিহাস ঔদাস্যে লেখা প্রয়োজন নিমগ্ন ৪.. টুকরো খবর ৩..আসলে জীবনেরই

অনুসন্ধান

৫.. বেস্টসেলার

চিত্রকলা ও ভাস্কর্য ..

এমন শরীর

এমন নির্মোহ

সঙ্গীত সমালোচনা

গানমেলা

নৃত্য সমালোচনা

নাচে-গানে মনোজ্ঞ

নাটক সমালোচনা

১.. উচ্চগ্রামের

প্রকট প্রহসন ২.. শরীরী অনুবাদ

৩.. নাটকীয় মোড়

ধর্ষণের পরেই

সিনেমা সমালোচনা ..

বিয়ের ছাপ নেই কাজলের

ক্যাসেট সমালোচনা

কুমার শানু ও ইন্দ্রাণী সেন, স্বাতী মিত্রমুস্তাফি, সুব্রত সেনগুপ্ত


</TEXT>
</DOC>
<DOC>
<DOCNO>1010124_20cass.utf8</DOCNO>
<TEXT>
 ৬ মাঘ ১৪০৭ শনিবার ২০ জানুয়ারি ২০০১

 ক্যাসেট সমালোচনা 

 কুমার শানু ও ইন্দ্রাণী সেন 

 আধুনিক বাংলা গান-‘শুধু তোমাকেই’। ইণ্ডিয়া মিউজি ক্লাব থেকে প্রকাশিত ৮টি গানের সংকলন। ৩৮ টাকা। 

 আশ্রয় 

 নাটক। জগন্নাথ বসুর পরিচালনায় অভিনয় করেছেন সত্য বন্দ্যোপাধ্যায়, উর্মিমালা বসু, দেবরাজ রায়, অনামিকা সাহা প্রমুখ। ইউনিভার্সাল। ৪০ টাকা। 

 স্বাতী মিত্রমুস্তাফি 

 আবৃত্তি-‘মানিয়ে নিন’। প্রবাহ থেকে প্রকাশিত বাছাই করা আবৃত্তি। কেউ কথা রাখেনি, পলাশ, মানিয়ে নিন আবৃত্তিগুলি এক অন্য মাত্রা পেয়েছে স্বাতীর কণ্ঠে। ৩০ টাকা। 

 সুব্রত সেনগুপ্ত 

 বাংলা গান-‘মনের মাধুরী’। বিঠোভেন থেকে প্রকাশিত ১০টি গানের সংকলন। ৩৫ টাকা। 

 ক্যাসেট সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010111_weather.utf8</DOCNO>
<TEXT>
 ২৭ পৌষ ১৪০৭ বৃহস্পতিবার ১১ জানুয়ারি ২০০১

আবহাওয়া পূর্বাভাস: বৃহস্পতিবার প্রধানত পরিষ্কার আকাশ। সর্বনিম্ন তাপমাত্রা ১২ ডিগ্রি সেলসিয়াসের কাছাকাছি থাকবে। 

তাপমাত্রা: বুধবারের সর্বোচ্চ ২৪.৪ (-৩) এবং সর্বনিম্ন ১৪.৯ (+২) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৮২ শতাংশ এবং ন্যূনতম ৩৫ শতাংশ। 

বৃষ্টি: হয়নি। 

জোয়ার: বেলা ১১টা ৩০ মিনিট এবং রাত ১১টা ২৮ মিনিট। 

ভাটা: বেলা ২টা ৪৫ মিনিট এবং রাত ২টা ৩৩ মিনিট। 

সূর্য: উদয় ৬টা ২৪ মিনিট এবং অস্ত ৫টা ৫ মিনিট। 


</TEXT>
</DOC>
<DOC>
<DOCNO>1010115_rajya.utf8</DOCNO>
<TEXT>


পুলিশ রুখতে গেট আটকে ছিল শ্রমিকেরাই সাগরে ছাউনি পুড়ে মহিলার মৃত্যু, গঙ্গায় বালিকা নিখোঁজ সাগরস্নানে কারও প্রাপ্তি ভালবাসার গাঁটছড়া, কেউ পেলেন বিশ্বাসের পুণ্য চটকলে গুলি, পুড়িয়ে খুন হতে পারে, দুঃস্বপ্নেও ভাবেননি নিহতদের পরিজন মহিলা আত্মঘাতী ধর্ষণের পরে খুন সিপিএমকর্মীর মেয়ে সাগরফেরত তিন পুণ্যার্থীর মৃত্যু ত্রাণ পাচারের সময় ট্রাক্টর আটক চিকিৎসকদের গ্রামে না যাওয়া অপরাধ: মুখ্যমন্ত্রী নিখোঁজ সিপিএম কর্মীর দেহ উদ্ধার কৃষি সমবায় ব্যাঙ্কের অনিয়ম নিয়ে বিতর্ক বর্ধমানে অনুদান বিলি নিয়ে ফরাক্কা ও সুতিতে ব্যাপক অনিয়ম ভুল চিকিৎসা, ক্ষতিপূরণের নির্দেশ ডাক্তারকে কারখানায় আগুন, জখম ৩ লিলুয়ায় ছবিতে সাগরমেলা


</TEXT>
</DOC>
<DOC>
<DOCNO>1010912_12bdesh1a.utf8</DOCNO>
<TEXT>
 ২৭ ভাদ্র ১৪০৮ বুধবার ১২ সেপ্টেম্বর ২০০১

গত কালের ঘটনা পরম্পরা 

 সকাল নিউ ইয়র্কের ৮টা ওয়ার্ল্ড ৪২ ট্রেড সেন্টারের একটি টাওয়ারে প্রথম বিমানের ধাক্কা 

 সকাল দ্বিতীয় ৯টা বিমানটির ধাক্কা দ্বিতীয় টাওয়ারে 

 সকাল সব মার্কিন ৯টা শেয়ার বাজার ১৫ বন্ধ, অর্থনীতি স্তব্ধ 

 সকাল ওয়াশিংটনে ৯টা পেন্টাগনে ৩০ বিস্ফোরণের খবর 

 সকাল আক্রমণের দায় ৯টা অস্বীকার ৪৫ প্যালেস্তাইনি সংগঠনের 

 সকাল হোয়াইট হাউস, ৯টা বিদেশ দফতর সহ ৫৫ সব সরকারি অফিস খালি করা হল 

 সকাল ওয়ার্ল্ড ১০টা ট্রেড সেন্টারের একটি টাওয়ার ধসে পড়ল 

 সকাল মার্কিন সব ১০টা বিমান বন্দর ও ০৫ সীমান্ত বন্ধ করে দেওয়া হল 

 সকাল ওয়াশিংটনে ১০টা ক্যাপিটল ১০ ভবনে বিস্ফোরণের খবর 

 সকাল পেন্টাগনের ১০টা উপর তৃতীয় একটি ১৫ বিমান ধ্বংস হওয়ার খবরের স্বীকৃতি। নিউ ইয়র্কের রাষ্ট্রপুঞ্জ ভবন ফাঁকা করা হল 

 সকাল আমেরিকামুখী ১০টা সব বিমান ২৫ ঘুরিয়ে দেওয়া হল কানাডায় 

 সকাল ওয়ার্ল্ড ১০টা ট্রেড ৩০ সেন্টারের দ্বিতীয় টাওয়ারটিও ধসে পড়ল 


</TEXT>
</DOC>
<DOC>
<DOCNO>1011022_22puja5.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 দুঃস্থ বৃদ্ধবৃদ্ধাদের নিয়ে মণ্ডপ পরিক্রমায় দেবী বোধনের দিশা অনিন্দ্য জানা 

 দীর্ঘ প্রতীক্ষার অবসান হল। পুজোর ঢাকে কাঠি পড়ে গেল মহাপঞ্চমীর শুভলগ্নে। ছবি: নিজস্ব চিত্র বাদুড়বাগান লেনের ৭৬ বছরের শ্যামসুন্দর সোম রাজা রামমোহন সরণির প্রৌঢ় পূর্ণচন্দ্র বারিককে চেনেন না। 

 আচার্য প্রফুল্লচন্দ্র রোডের ষাটোর্ধ্বা মেনকা ঘোষ মোটেই চেনেন না একই শহরে একই রাস্তার উপরে থাকা প্রায় তাঁর সমবয়সী শোভারানি সরকারকে। 

 আজ, সোমবার সকালে আমহার্স্ট ষ্ট্রিটের হৃষীকেশ পার্কের সামনে ওঁদের দেখা হবে। যেমন দেখা হবে প্রেমা দত্তের সঙ্গে কমলকৃষ্ণ ঘোষের। পরস্পরের সঙ্গে দেখা হবে আরও জনা পঞ্চাশ বুড়োবুড়ির। কারও বয়স আশি ছুঁই-ছুঁই। কারও পঞ্চাশের কোঠায়। বুড়োদের গায়ে নতুন জামা। বুড়িদের পরনে নতুন শাড়ি। সারা দিনের ‘প্রোগ্রাম’। জীবনের জাঁতাকলে পড়ে যাওয়া খুব সস্তা দরের এই স্যাণ্ডুইচদের বাস উত্তর এবং উত্তর-পূর্ব কলকাতার বিভিন্ন বস্তিতে। গ্রাসাচ্ছাদনের সংস্থানও নেই ঠিকঠাক। জীবনে শেষ বার কবে পুজোয় বেরিয়েছেন, ভাল করে মনে করতে পারেন না। মনে করতে পারেন না, শেষ বার কবে মিলেছে এমন ‘পড়ে পাওয়া চোদ্দো আনা’। 

 ষষ্ঠীর দিন সকাল থেকে মণ্ডপে মণ্ডপে ঠাকুর দেখা। দুপুরে বিবেকানন্দ রোডের হোটেলে খাওয়াদাওয়া। তার পরে আবার বাসে করে বেরিয়ে পড়া। সন্ধ্যায় ফিরে যাওয়া নিজেদের বস্তির ঘরে। এক দিনের প্রায় রাজসূয়। কেয়ার অব ‘দিশা ওয়েলফেয়ার সোসাইটি’। 

 কলকাতার পুজোয় এমন প্রয়াস একেবারে অভিনব, এমন নয়। খিদিরপুরের ‘অবন কলাকেন্দ্র’ ১৯৯৬ সাল থেকে দুঃস্থ, অসহায় সম্বলহীন বৃদ্ধবৃদ্ধা, প্রতিবন্ধী শিশু এবং পথশিশুদের নিয়ে পূজা পরিক্রমার ব্যবস্থা করে প্রতি বছর। তাদের সঙ্গেই থাকে চিত্রতারকা মিঠুন চক্রবর্তীর সমাজসেবামূলক প্রতিষ্ঠান ‘আমরা’। তারা এ বারেও আছে। কৈলাস শেঠি নামে এক সহৃদয় ব্যক্তি প্রতিবন্ধীদের জামাকাপড় দিয়েছেন, তাদের আগামী এক বছরের ছোটখাটো চিকিৎসার খরচও বহন করবেন তিনি এ তো রয়েছেই, অভিনবতর যেটা, পুজো দেখা নয়, মহাষ্টমীর দিন দুপুরে অবন কলাকেন্দ্রের কর্ণধার কালীপদ সাহার পরিক্রমার আসর বসছে মধ্য কলকাতার এক শতাব্দী-প্রাচীন অট্টালিকায়। রাজভবনে। মার্বেল হলে বৃদ্ধবৃদ্ধা, প্রতিবন্ধীদের সঙ্গেই থাকবে থ্যালাসেমিয়ায় আক্রান্ত কিছু শিশু। আর থাকছেন রাজ্যপাল বীরেন জে শাহ। থাকবেন কবি সুভাষ মুখোপাধ্যায়, শিল্পী পরিতোষ সেন, সাহিত্যিক নবনীতা দেবসেন, প্রাক্তন তারকা ফুটবলার চুনী গোস্বামী, সপরিবার অভিনেতা চিরঞ্জিৎ, গায়ক ইন্দ্রনীল সেনরা। এক ঘণ্টায় মহাপ্রসাদ ভোগ আর প্রতিবন্ধী ছেলেমেয়েদের ছোট জলসা। 

 ষষ্ঠীর সকালে হৃষীকেশ পার্কে যাঁরা আসবেন, প্রথম বারেই রাজভবনটা তাঁদের কাছে বাড়াবাড়ি। কিন্তু ট্যুরিস্ট বাসে চিকিৎসক এবং স্বেচ্ছাসেবক-সহ এই ‘পরিক্রমা’-ও কি জুটত? আদৌ না। মহুয়া মণ্ডল উদ্যোগী না-হলে। 

 কে মহুয়া? 

 কেন? বিদ্যাসাগর কেন্দ্র থেকে তৃণমূল কংগ্রেসের হয়ে গত বিধানসভা ভোটে লড়েছিলেন? অজিত পাঁজার মেয়ে। এটাকে মহুয়া স্রেফ ঘটনাচক্রই বলতে চান যে, যাঁদের নিয়ে তাঁর স্বেচ্ছাসেবী সংস্থা ‘দিশা’র বাস ছাড়ছে, তাঁদের বেশ কয়েক জনই বিদ্যাসাগর বিধানসভা কেন্দ্রের বাসিন্দা। এটাও তাঁর মতে ঘটনাচক্রই যে, ‘যাত্রার শুভারম্ভ’ করবেন মহুয়ার বাবা। মহুয়ার চেয়ে সামান্য বেশি পরিচিত এই ভদ্রলোক এলাকার সাংসদ যে। 

 ‘দিশার বিনম্র প্রয়াস’ শিরোনামে মহুয়া যে-লিফলেট বিতরণ করেছেন, তাতেও এক প্রৌঢ়ের ছিমছাম ‘মেশিনারি’ অত্যন্ত স্পষ্ট। ‘দুর্গাপূজার এই আনন্দ উৎসবের মাঝে এমন মানুষও আছেন, যাঁদের বিচ্ছিন্ন সন্তানেরা বাবা-মায়ের কোনও খোঁজ রাখেন না। যাঁরা নিদারুণ কষ্টে, অবহেলায় অতীতের স্মৃতি রোমন্থন করেন। নতুন একটা জামা, একটু ভাল খাবার এই ক’টা দিন তাঁরা পান না। তাঁদের অপেক্ষায় কেউ নেই। তাঁরা পরিত্যক্ত।....এই সমস্ত অবহেলিত ও দুঃস্থ মানুষের প্রতি আমরা আমাদের দায়িত্ব শ্রদ্ধার সঙ্গে স্বীকার করি। তাঁদের জন্য আমরা একটি অভিনব মানবিক প্রয়াসে অগ্রসর হয়েছি।’ অজিত পাঁজা ছাড়া আর কেই-বা গাইড হতে পারেন এই ‘কণ্ডাক্টেড ট্যুর’-এর আইডিয়ার? তা-ও শুধু মানবিক প্রয়াস? রাজনৈতিক নয়? 

 মহুয়া বলছেন, ‘‘একেবারেই নয়।’’ আরও বলছেন, ‘‘আশেপাশে তো কোনও রাজনৈতিক ব্যাপারই (নিশ্চয়ই ভোটই বোঝাতে চেয়ে থাকবেন। কিন্তু রাজনীতির মাঠে বিনিয়োগ তো সুদূরপ্রসারীই হয়) নেই। আমিও এই প্রয়াস থেকে কোনও রাজনৈতিক ফায়দা তোলার চেষ্টা করছি না।’’ 

 তা হলে দুঃস্থ মানুষেরা সব বিদ্যাসাগর এলাকা থেকেই কেন? 

 সকলে তো নন! বিদ্যাসাগরের বাইরের এলাকা থেকেও আছেন। আমাদের সংস্থার স্বেচ্ছাসেবকেরাই ঠিক করেছে নামের তালিকা। তারা বাসেও থাকবে। সাম্প্রদায়িক সম্প্রীতির জন্য তিন জন মুসলিম স্বেচ্ছাসেবকও থাকবেন (এখানেও অজিতবাবুর নির্ভুল স্বাক্ষর)। 

 এর আগেও এক বার ‘দিশা’ থেকেই এই ভাবে উদ্যোগী হয়েছিলেন মহুয়া। সে-বার লোক নেওয়া হয়েছিল মূলত বেলেঘাটা থেকে। বিধানসভা ভোটে হেরে যাওয়া প্রার্থীই বলছেন, ‘‘বড় করে এই প্রথম বার হচ্ছে।’’ কিন্তু শ্যামসুন্দর, পূর্ণচন্দ্র, শোভারানি, মেনকারা তো দিনের শেষে আবার সেই বস্তিরই মালিন্যে আর অন্ধকারে। 

 ‘‘আমাদের সামর্থ্য খুবই কম। তবু তারই মধ্যে কয়েক ঘণ্টার জন্য ওঁদের মুখে হাসি ফোটানো। তাঁদের আশীর্বাদে পরের বার যদি আরও অনেককে নিয়ে যেতে পারি! সেটাও তো কম নয়!’’ বললেন মহুয়া। 

 এটাও চেনা চিত্রনাট্য। তবু কেন যেন পুরোপুরি রাজনৈতিক বলে বিশ্বাস করতে ইচ্ছা করে না। সারা বছরের আঁধার ঠেলে এক দিনের জন্য আলো আসুক না। মন্দ কী? রাজনীতি? হলে হবে! কী এল-গেল বুড়োবুড়িদের? তাঁদের কাছে এ তো মানবতার বোধন! 


</TEXT>
</DOC>
<DOC>
<DOCNO>1010513_13vote01.utf8</DOCNO>
<TEXT>
 ৩০ বৈশাখ ১৪০৮ রবিবার ১৩ মে ২০০১

ফলাফলের বিস্তারিত খবর স্টাফ রিপোর্টার  কলকাতা পশ্চিমবঙ্গ বিধানসভার মোট ২৯৪টি আসনের মধ্যে এ যাবৎ ১৪১টি আসনের ফলাফল ঘোষিত হয়েছে। এর মধ্যে বামফ্রন্ট পেয়েছে ৮৮টি, তৃণমূল ২৮, কংগ্রেস ১৮, নির্দল ৪ ও জি এন এল এফ ৩টি আসন। বিকেল ৪টা পর্যন্ত পাওয়া খবর অনুযায়ী, যাদবপুর কেন্দ্র থেকে ২৯ হাজার ৮৬০ ভোটে জয়লাভ করেছেন মুখ্যমন্ত্রী বুদ্ধদেব ভট্টাচার্য। এন্টালি থেকে জয়লাভ করেছেন সি পি এমের সেলিম মহম্মদ, মানিকতলা থেকে সি পি এমের শ্যামল চক্রবর্তী। পূর্ব বেলগাছিয়ায় ২০০০ ভোটের ব্যবধানে পরিবহনমন্ত্রী সুভাষ চক্রবর্তী জিতে গিয়েছেন। বালুরঘাট থেকে জয়লাভ করেছেন আর এস পি দলের প্রার্থী কারামন্ত্রী বিশ্বনাথ চৌধুরী। কার্সিয়াং ও কালিম্পঙের আসন পেয়েছে জি কলকাতার এন এল এফ; রাস্তায় সি চৌরঙ্গি, পি এমের বউবাজার, উল্লাস। ছবি: কাশীপুর এ এফ পি বউবাজার, বড়বাজার, আলিপুর, টালিগঞ্জ, রাসবিহারি ও আসানসোল, বড়তলা পেয়েছে তৃণমূল। শ্যামপুকুরের আসনটি পেয়েছে ফরওয়ার্ড ব্লক, সি পি এম পেয়েছে কাঁকসা, নানুর, তালতলা, জোড়াবাগান, বিদ্যাসাগর। কংগ্রেস পেয়েছে হাসনানের আসনটি। বেলেঘাটা থেকে জয়লাভ করেছেন সি পি এম প্রার্থী মানব মুখোপাধ্যায়। সি পি এম প্রার্থী পার্থ দে হেরে গিয়েছেন বাঁকুড়া কেন্দ্র থেকে। ঢাকুরিয়া কেন্দ্র থেকে হেরে গিয়েছেন ক্ষিতি গোস্বামী। হরিশ্চন্দ্রপুর ও ঝালদা থেকে হেরে গিয়েছেন ফরোয়ার্ড ব্লকের বীরেন মৈত্র ও সত্যরঞ্জন মাহাতো। এ দিকে তৃণমূল কংগ্রেসের নয়না বন্দ্যোপাধ্যায় বউবাজার থেকে ও তাপস পাল আলিপুর থেকে জয়লাভ করেছেন। অপর দিকে তালতলা থেকে জিতেছেন সি পি এমের দেবেশ দাশ। রাজারহাট কেন্দ্র থেকে বামফ্রন্টের চিপহুইপ রবীন মণ্ডল পরাজিত হয়েছে। 

জেলাভিত্তিক খবরাখবর 

মুর্শিদাবাদে অধীর চৌধুরীর নির্দল প্রার্থী হরিহরপাড়া ও নওদায় জিতেছেন। তবে কংগ্রেস প্রার্থী আগে যে সব এলাকায় জিতেছেন এ বারেও সে সব এলাকায় শুধু জেতেনইনি, বেলডাঙার মতো কিছু কিছু এলাকা আর এস পি’র দখল থেকে ছিনিয়ে নিয়েছে। 

হাওড়ায় ১৬টি আসনের মধ্যে ১০টি পেয়েছে বামফ্রন্ট, ৫টি তৃণমূল ও ১টি কংগ্রেস। 


</TEXT>
</DOC>
<DOC>
<DOCNO>1010101_31rabigol.utf8</DOCNO>
<TEXT>
 ১৬ পৌষ ১৪০৭ রবিবার ৩১ ডিসেম্বর ২০০০

 রবিবাসরীয় গল্প স্টেশনের বালাই বিজনকুমার ঘোষ 

 ছবি: কৃষ্ণেন্দু চাকী যেখানে প্ল্যাটফর্ম শেষ তার কয়েক গজ দূরে বলাইয়ের খাতা-পেন্সিলের দোকান। শুধু খাতা পেন্সিল বললে ভুল হবে, স্কুলের ছেলেমেয়েদের যা যা দরকার সবই মেলে। ডট পেন, কালি, রবার, আঠা, বাঁধাই খাতা, কাঁটা কম্পাস, পড়ার বই, গল্পের বই, খেলনা কী নেই! বড়দেরও ব্যবস্থা আছে। সাপ্তাহিক, পাক্ষিক, মাসিক পত্রিকা। বঙ্কিম, শরৎচন্দ্রের বই। আশপাশে মাধ্যমিক, উচ্চমাধ্যমিক গোটা চারেক ইস্কুল। হাঁ, রকমারি স্কুলব্যাগও পাওয়া যায়। ভালই বিক্রি। অন্তত মা ও ছেলের এক রকম চলে যায়। স্টেশন থেকে মাইল খানেক দূরে বলাইদের বাড়ি। ভাগে পড়েছে দেড়খানা ঘর। বারান্দার এক পাশে রান্নার ব্যবস্থা। বাকি অংশ দুই কাকার। এ বাজারে ঘর ভাড়া দিয়ে বাস করতে হলে আর দেখতে হত না! 

 দোকানের বয়স প্রায় তিরিশ। বাবা চলে যেতে বলাই দোকানে বসে। আগেও বসেছে। বাবা বড়বাজারে যখন মাল আনতে যেত তখন বলাই চালাত। দুপুরে খাওয়ার পর বাবার ছিল দিবানিদ্রার অভ্যেস। স্কুল ছুটির মুখে বলাই দোকান খোলা মাত্র ফুলের মতো ছোটদের ভিড়। সঙ্গে মায়েরা। কেউ বলে চকোলেট দাও বলাইকাকা। কেউ বলে ক্যাডবেরি। 

 হ্যাঁ, এ সব বলাইয়ের মাথা থেকেই বেরিয়েছে। বাবার আপত্তি ছিল। খাতা বইয়ের দোকানে চকোলেট, চানাচুর? বলাই বুঝিয়েছে, স্কুল ছুটির সময় এ সবই বাচ্চারা গিলবে। আমার বিক্রি নিয়ে কথা। 

 বাবা এসে গেলে বলাই চলে যায় নবারুণ সঙ্ঘের ব্যায়ামাগারে। রাত আটটা পর্যন্ত শক্তিচর্চা চলে। ডাম্বেল, প্যারালাল বার, ওয়েট লিফটিং সবই আছে। শিবু, শান্ত, ভোম্বলরা আয়নার সামনে দাঁড়িয়ে মাসলের ঢেউ তোলে। বলাই রোজ একশো গ্রাম অঙ্কুরিত ছোলা খায়। শক্তিচর্চা করে ফের দোকানে আসে। ক্যাশবাক্স নিয়ে বাড়ি যায়। বাবা দোকান বন্ধ করে টুকটাক বাজার করে। 

 তা প্রায় তিরিশ বছরের গুডউইল। কম কথা! যে সব বাচ্চারা থ্রি ফোরে পড়ত তারা গেল কলেজে। গোঁফ গজাল। চাকরিও পেল। তারা আজও দোকানের খদ্দের। চানাচুর চকোলেটের বদলে ডট পেন কিংবা চালু কোনও ম্যাগাজিন। বলাই রেডি হয়েই থাকে। পলক ফেলা মাত্র জিনিসটি গুছিয়ে হাতে ধরিয়ে দেয়। কেউ নগদে, কেউ মাসকাবারি। 

  বলাইদা, সতেরো তারিখে বিয়ে আছে। ষাট টাকার মধ্যে বই চাই। 

  এ বার কী বই দেবে? 

  সিলেকশনের ভার তোমার, জানোই তো। 

 বলাই জানেও। তবু খদ্দেরদের মন বুঝে নিতে হয়। কলেজ ষ্ট্রিট থেকে ভাল লেখকের চালু বই কিনে রঙিন কাগজে মুড়ে আঠা দিয়ে আটকে রাখে। ছেলেপিলেরাও তেমনি! সতেরো তারিখ গোধূলি লগনে বাবু হনহন করে লাইন পার হয়ে যাচ্ছে। বলাই চেঁচিয়ে ওঠে সুকান্ত, ও সুকান্ত, মাঞ্জা দিয়ে দিব্যি চলেছ, বইটা কে নেবে? 

  ওঃ হো, সরি, ভেরি সরি! দামটা পরে। 

  সে তুমি যখন ইচ্ছে দিও। ভাবছি, যদি তোমার নিজের বিয়ের সময় ভুলে যাও? 

  তুমি আছ কী করতে! 

 শিয়ালদা থেকে ডাউন ট্রেনটা সবে এসে থেমেছে। সর্ষে দানার মতো পিলপিল করে লোক নামছে। সেই সময় প্ল্যাটফর্ম কাঁপানো হাসি দু’জনের। সুকান্ত তাড়াতাড়ি বই নিয়ে চলে যায়। বলাইয়ের মনে পড়ে, কত ছোট দেখেছি, লজেন্স না কিনে দিলে মায়ের পেটে গুঁতো মারত মাথা দিয়ে। সেই ছেলে বি এসসি পাশ করে এখন ব্যাঙ্কের চাকুরে। 

 অনেক সময় শুধু বই দিলে চলে না। সঙ্গে ফুলের তোড়াও কিনে রাখতে হয়। মার্জিন থাকে বইকী। ব্যবসার নিয়মই তাই। তবে ছেলেবেলা থেকে দেখে আসা এ সব খদ্দেরের কাছে ব্যবসার নিয়মটাই বড় কথা নয়। 

 উটকো ঝামেলাও কম নয়। 

 একবার তো চোখের পলকে দোকান লুঠ হয়ে গেল। কোথা থেকে এক হতভাগা এসে বেলা দশটার ক্যানিং লোকালের সামনে লাফিয়ে পড়ল। কেউ বলল, মোটেই আত্মহত্যা নয়, পেছন থেকে কে ধাক্কা দিয়েছে। এটা মার্ডার। এই নিয়ে তর্কাতর্কি। হঠাৎ মারামারি। এরই মধ্যে এক দল লোক একধার থেকে দোকান লুঠ করতে আরম্ভ করল। প্রথমে স্টেশনারি, তারপর জয়নগরের মোয়া ও পাটালিগুড়ের দোকান, বলাইয়ের বই খাতা বিস্কুট। চপ কাটলেটের দোকান  সব মিনিট খানেকের মধ্যে ফর্সা। দোষের মধ্যে ওরা কেউ কৌতূহল চাপতে পারেনি। একটু একটু করে এগিয়ে গিয়েছিল প্ল্যাটফর্মের মাঝ বরাবর। এই সময় কারা যেন লাঠিসোটা নিয়ে তাড়া করল। ভিড়টা পিছিয়ে হঠাৎ দৌড়তে শুরু করে। তারপর দোকান থেকে যা হাতের কাছে পেল তা নিয়ে চম্পট। দোকানদাররা প্রাণপণে ছুটেও নাগাল পেল না। সাপটে নিয়ে গেছে। একটা রিফিল পর্যন্ত পড়ে নেই। মাথায় হাত প্রত্যেকের। ক্যাশ বাক্স তো বটেই, চকোলেট চানাচুর ভর্তি বয়মগুলি পর্যন্ত উধাও! একেবারে পাকা হাতের কাজ। কিছু একটা নিয়ে গণ্ডগোলের অপেক্ষায় থাকে একদল লোক। চান্স পেলেই হল। কে বাঁচল কে মরল কিছু দেখবার দরকার নেই। 

 শক্তিমান বলাই পর্যন্ত হাউমাউ করে কপাল চাপড়াল, কেন প্ল্যাটফর্মে মরতে গিয়েছিলাম! করুক আত্মহত্যা, আমার কী! এখন কে খাওয়াবে? দোকানের মাল আনব কী দিয়ে? 

 দু’মাস চোখে সর্ষে ফুল দেখেছিল বলাই। অন্যরা তবু কিছু জমানো টাকার জোরে দুর্ভোগ কাটিয়ে উঠতে পারে। আবার বলাইয়ের যা ছিল অন্যদের তা ছিল না। এই সুকান্ত বিকাশ অমলরাই এগিয়ে আসে। এক একজন পাঁচশো, সাতশো হাজার টাকা পর্যন্ত ধার দিয়েছে। বলেছে, যখন পারবে শোধ দেবে। তোমার জন্যই তো অামরা লেখাপড়া শিখেছি, জীবনে দাঁড়াতে পেরেছি। 

 সত্যি। আজকের দিনে এ সব কথা কে বলে! দোকানদারের কাছ থেকে নগদে কিনে কৃতজ্ঞতা জানাবার কোনও মানে হয়? বলাইয়ের চোখ দিয়ে জল আসে। আবার আনন্দও হয়। এ সব হল গিয়ে বাবা জ্যাঠার তিরিশ বছরের গুডউইল। 

 কিছু দিন পরে দোকান ফের চাঙ্গা হয়ে উঠতে বলাই প্ল্যাটফর্মে দাঁড়িয়ে সাঙ্গোপাঙ্গদের উদ্দেশে জোরসে গলা খাঁকারি দেয়, অ্যাই, কেউ যদি এখানে মরতে আসে আমাকে খবর দিবি, বাছাধনকে আমিই উচিত শিক্ষা দেব। যত্তসব ফালতু  

 বলাইয়ের গায়ে আছে যথেষ্ট শক্তি ও সাহস। অতএব কথাটা ফালতু নয়। যাদের লুঠপাট হয়েছে তারা তো সোৎসাহে সমর্থন জানালই, যাদের কিছু হারাবার ভয় নেই, আমজনতা, তারা হে হে করে হেসে উঠল, মাইরি, এ বার খেলা জমবে  

 সেই খেলা জমে গেল দিন কয়েক পরেই। খবর পাওয়া মাত্র বলাই ছুটে গিয়ে হালকা ওজনের একটা চড়ও বসাল, অ্যাই বুড়ো, বদমায়েসি করতে জায়গা পাও না? 

 সত্তরের উপর বয়স। রোগা। ছিপছিপে। গালে হপ্তাখানেক না কাটা দাড়ি। জামাকাপড় খুবই ময়লা। বোধহয় ঠিকমতো খাওয়াও জোটে না। তবে বুড়ো যে এককালে ভদ্রলোকের পর্যায়ে ছিল তা বোঝা যায়। হঠাৎ মারমুখী মূর্তি দেখে ভ্যাবাচাকা খেয়ে বুড়োর মুখ দিয়ে গুচ্ছের গোঙানি বেরিয়ে এল। আর বলাই বীর দর্পে হিড় হিড় করে টেনে নিয়ে চলল। পেছনে সেই মতো অামজনতা, মাইরি, রগড় হবে  

 বুড়োকে হাঁটিয়ে নয়, যেন উড়িয়ে নিয়ে এল দোকানে। একটা টুলে বসতে দিয়েছে বলাই। কোমরে দু’হাত দিয়ে কড়া চোখের প্রশ্ন, কেন মরতে এসেছিলে এখানে? 

 বুড়ো ফ্যাল ফ্যাল করে তাকায়। কোঁচার খুঁট দিয়ে চোখের জল মোছে। কথা বলে না। 

  কী জবাব দিচ্ছ না যে? মারধর খেতে চাও? 

 বুড়ো এ বার হাউমাউ করে ওঠে, বাবা, আমাকে মেরে ফেলো মেরে ফেলো 

 ময়লা কাপড়ে মুখ ঢাকা শরীরটা কাঁপতে থাকে বাঁশ পাতার মতো। 

 বলাই নরম হয়ে গেল। দোকানের সামনে ভিড় হঠাতে থাকে, সরে যা, কী চাই এখানে! মজা বার করে দেব। 

 ধমকে কাজ হয়। ভিড়টা একটু সরে প্ল্যাটফর্মে উঠে ঘাড় উঁচিয়ে থাকে। আবার ধমক। ভিড় আর একটু পাতলা। 

 বলাই চারটে জিভে গজা কিনে দোকানে দুটো চা পাঠিয়ে দিতে বলে। 

 বৃদ্ধ তখনও কাঁপছে। 

  মেসোমশাই নিন। জলের বোতলটা এগিয়ে দেয়। 

 বৃদ্ধ ধীরে ধীরে চারটে গজাই শেষ করে। বোতল অর্ধেক খালি করে চায়ের গ্লাস হাতে কী যেন ভাবতে থাকে। বলাই খুব কোমলস্বরে জিজ্ঞাসা করে, মেসোমশাই, এ বার মাথা ঠাণ্ডা হয়েছে তো? ছেলেরা এসে বলল এক বুড়ো ট্রেনের সামনে ঝাঁপ দেওয়ার চেষ্টা করছে। তাতেই তো আমার মাথা গরম। জানেন, এ রকম একটা কেসে অামাদের দোকানগুলো লুঠ হয়ে গেল। অতি কষ্টে সামাল দিয়েছি। আমি লোকটা ও রকম নই, কিন্তু... 

 বুড়োর মুখ দিয়ে প্রথম কথা বেরোয়, বাবা, তুমি ঠিকই শুনেছ, আমি মরতেই যাচ্ছিলাম। 

  কেন মেসোমশাই? বলাই কাঁধে হাত রাখে। 

  ঘেন্নায়। জীবনের ওপর ঘেন্না ধরে গেছে বাবা। 

  তা বললে কী চলে! সব মানুষের মধ্যেই দুঃখ থাকে। তাই বলে মরতে হবে? ঠিক বললেন না মেসোমশাই। 

  বাবা, আমার দুই ছেলে। আমাকে কেউ দেখে না। আমার স্ত্রী নেই। 

  মেসোমশাই, আমার বাবা নেই। বেঁচে থাকলে দেখতাম না? এ দোকান তো তাঁরই। তাঁর টাকাতেই তো সংসার চলছে। আমার মা আছেন। আজ দুপুরে আমাদের বাড়িতে খাবেন। আপনি থাকেন কোথায়? 

  হালতু। অামার নিজের বাড়ি। 

  আপনার নিজের বাড়ি তবু আপনাকে দেখে না? ফুঁসে ওঠে বলাই। মজা বার করছি। বউদের দোষ দেবেন না। দোষ আপনার ছেলেরই। 

  বাবা, কার যে দোষ আমি বুঝি না। আমি মোটর মেকানিক ছিলাম। দুই ছেলেকে ড্রাইভারি শিখিয়েছি। এক জন স্টেট বাসে, আরেক জন মিনিবাস চালায়। ছেলেদের বিয়েও দিয়েছি। 

 সত্তরের উপর এক মানুষ এত দূর হেঁটে এসেছে আত্মঘাতী হতে! তল খুঁজে পায় না বলাই। 

 দুপুরে খেতে বসেও অনেক কথা হয়। 

 বাবার অভ্যেস ছেলে পেয়েছে। মা তাই অবাক হয় না। অবেলায় ওর বাবাও উটকো লোক ধরে এনে বলত, চাট্টি ডাল ভাত খাবে, আমার বন্ধু। 

 আজ বাজার হয়নি। মেনু ডাল অার তরকারি। বলাই বলল, ও বেলা দোকান বন্ধ। চলুন আমিও আপনার সঙ্গে যাব। বুড়ো বাবাকে ছেলেরা দেখবে না, এ কী মগের মুল্লুক? 

 গোঁয়ার গোবিন্দ ছেলেকে মা বলে উঠল, তুই এর মধ্যে মাথা গলাচ্ছিস কেন? ছেলেরা তোর কথা শুনবে? 

  শুনতে বাধ্য হবে মা। 

  ছাই শুনবে। 

  দেখাই যাক না। 

 লোডশেডিং ছিল। ঘুরঘুট্টি অন্ধকার। বলাই ফিরতেই আলো জ্বলে উঠল। এক মুখ হাসি। মা, কেল্লা ফতে। 

  কী রকম? 

  যাওয়ার সময়ে শিবু শান্ত হীরাকে সঙ্গে নিয়ে যাই। ওদের চেহারা দেখেই তো দুই ছেলে ভয়ে আধমরা। কী মশাই, বাবা আত্মহত্যা করতে গিয়েছিল সে খেয়াল আছে? লজ্জা করে না? এ রকম হাঁকডাক করতেই লোক জমে গেল। সবাই আমাদের সাপোর্ট করল। পাড়ার কয়েক জন ভদ্রলোক ঠিক করে দিলেন, এক মাস করে বাবা প্রত্যেক ছেলের ঘরে খাবে। 

  যদি না খাওয়ায়? 

  তা হলে পাড়ার লোক দেখে নেবে। আমাদের খবর দেবে। 

  ওঃ, বড় কম্ম করে এলেন। দাঁড়া চা করি। 

 মাকে জড়িয়ে ধরে বলাই বলে, বাবার কথাটা ভুলে গেলে, বাবা বলত, শরীরে শক্তি নিয়ে ঘরে বসে থাকাটাও পাপ! 

 সে দিন স্টেশনে এক লোলচর্ম মাজাভাঙা বুড়ি লাইনের মাঝখানে পৌঁছতেই চার দিকে হইচই, গেল গেল রব! আপ ডাউন দু’দিক থেকেই ট্রেন আসছে। রক্তারক্তি কাণ্ড দেখার ভয়ে অনেকেই চোখ বন্ধ করে ফেলেছে। বাতাসে হায় হায় শব্দ। ঠিক বেলা দশটার অফিস টাইম। এ সময় লেট মানে স্টেশন মাস্টারের ঘর লক্ষ করে ইটপাটকেল। লাইন অবরোধ। পুলিশের লাঠি। পর পর ছক বাঁধা ঘটনা। কিন্তু কিছুই হল না। দেখা গেল একটা দুরন্ত হনুমানের মতো কে যেন বুড়িকে পাঁজাকোলা করে প্ল্যাটফর্মের মাঝখানে। ডাউন ট্রেনটা ঝড়ের বেগে বেরিয়ে গেল। বন্ধ চোখগুলি খুলে যায়। হনুমানের নাম বলাই। হ্যাঁ, এ কাজ ওর দ্বারাই সম্ভব! ধন্য ধন্য পড়ে গেল। রাগে ফুঁসছে বলাই, লাথি মেরে মুখ ভেঙে দেব! এ পর্যন্ত বলেই থমকে গেল। মায়ের বয়সীকে লাথি মারব বলাটা ঠিক হয়নি। তা ছাড়া এটা আত্মহত্যার কেস নয়। চোখে বোধহয় ঠাহর হয়নি দু’দিক থেকেই ট্রেন আসছে। তাই পাল্টি খেয়ে বলল, এখনই তো মরতে বুড়ি, তোমার ভালর জন্যই বলেছিলাম! 

 বুড়িকে ঘিরে বেজায় ভিড়। প্রচুর উপদেশ। বুড়ির মুখ জুড়ে বলিরেখা। বেচারা ভাবতেও পারছে না এই পোড়া শরীরটার এত দাম! বড় বড় বাবুরা কত ভাল ভাল কথা বলছে। কেউ মরতে দিতে চায় না। কোনও রকমে ঢোক গিলে বুড়ি বলতে গেল, বাবারা, তিন দিন প্যাটে কিছু পড়েনিকো, কথাটা শেষও হল না, ভিড় হালকা। কারও টিকিট কাটতে হবে, তাই ওভার ব্রিজের দিকে ছুটে গেল। সিগনাল ডাউন দিয়েছে কি না দেখতে সরে গেল কেউ কেউ। কারওর জরুরি কাজের কথা মনে পড়ল। নিমেষে শূন্যের মধ্যে বুড়ি ফ্যালফ্যাল করে তাকিয়ে। বলাই বলল, বুঝলে কিছু? চলো আমার দোকানে। 

 টুলে বসে হাফ পাউণ্ড পাউরুটি চিবোতে চিবোতে বুড়ির চোখ বুঁজে আসে। বলে, বাবা, পাউরুটি খেইছি, কিন্তুক সন্দেশ কেউ দে নেই। কী সোন্দর বাস না! 

 বলাই বলল, নলেন গুড়ের সন্দেশ। তা কোথায় থাকা হয়? 

 ঢক ঢক করে জল খেয়ে বুড়ি হাত তুলে দেখায়, ওই হোথা। 

 আপ লাইনের পাশ বরাবর কচার বেড়া দেওয়া ছোট ছোট টালির ঘর। বলাই বলে, চলো তোমাকে পৌঁছে দিয়ে আসি। 

  না বাবা, অ্যাকুন ভিক্ষে করতে বেরোইছি। 

  তা হলে যাও। সাবধানে চলাফেরা করবে। 

  তুমি আমার বাপ। তুমার দুকানে আবার আসব। 

  এসো। 

 দেখতে দেখতে বছর দেড়েক গড়িয়ে গেল। এর মধ্যে আর কোনও হতভাগা আসেনি ট্রেনের সামনে ঝাঁপ খেলতে। কাগজে দেখেছিল বলাই গত চার মাসে মেট্রো রেলে লাফিয়ে আত্মহত্যা করেছে অন্তত পাঁচ জন। দু’জন ব্যর্থ প্রেমে, বাকি সব পরীক্ষায় ফেল করে। পাতাল রেল আচমকা বন্ধ হয়ে গেল। এখানে একটা সুবিধে, মারা গেলে কাগজে নাম ছাপা হয়। আর খোলা স্টেশনের লাশ নিয়ে যায় জি আর পি-র লোক। 

 দোকানে আজকাল স্টেশনারি জিনিসপত্রও থাকে। বিক্রিও অনেক বেড়েছে লোকজনের সঙ্গে পাল্লা দিয়ে। প্রেমোটারের কৃপায় বিশাল বিশাল বহুতল উঠছে। আসছে নতুন নতুন চেহারার মানুষ। সবাই খুব ব্যস্ত। দর কষাকষি একদম পোষায় না। জিনিসটি পেলেই হল। 

 ইতিমধ্যে ফের এক ঝামেলা। প্ল্যাটফর্মে হইচই, গণ্ডগোল। দোকানে শিবুকে বসিয়ে রেখে ছুটে গেল বলাই। বছর কুড়ির এক কালো মেয়ের ভাবগতিক সুবিধের নয়। একটু ইতস্তত করে বলাই হাত ধরল। ট্রেনটা কিছু লোক নামিয়ে, কিছু তুলে হুইশল বাজিয়ে চলে গেল। তেতে আছে মেয়েটি, আপনি হাত ধরলেন কেন? 

  বেশ করেছি। কেন মরতে এসেছিলে? 

  আপনার কী! হাত ছাড়ুন। 

  তোমাকে পুলিশে দিতে পারি জানো? 

  হাত ছাড়ুন শিগগির। 

  তবে রে! এড়ে তর্ক একদম সহ্য করতে পারছে না বলাই, হাত তুলেও নামিয়ে নেয়। মেয়েছেলে যে। হাঁটতে থাকে দোকানের দিকে। মেয়েটিও ওই অবস্থায় পিছনে পিছনে। টুল পেতে বসায়। শিবু হঠাৎ চেঁচিয়ে ওঠে, সিনেমার শ্যুটিং হচ্ছে নাকি, কী চাই এখানে? 

 ঘাড়ে গর্দানে মাসলটাসল দেখে দু-চার জন চ্যাংড়া সরে যেতে মেয়েটি ডুকরে কেঁদে ওঠে, দাদা, আমাকে ছেড়ে দিন, অামি বাড়ি যাব। আপনার পায়ে পড়ি। 

  বাড়ি কোথায়? 

  লক্ষ্মীকান্তপুর। 

 বলাই শিবুকে মিষ্টি কিনতে পাঠাল। 

  শোন, তুমি বাড়ি যাবে ভাল কথা। কিন্তু বাড়ি না গিয়ে যদি এ রকম কাণ্ড বাঁধাও, তা হলে? তোমার অল্প বয়স, কেন মরতে চাও? 

 মেয়েটি কোনও শব্দ করে না। কিন্তু দু’চোখ বেয়ে অজস্র জল ঝরতে থাকে। প্লেটে চারটে রসগোল্লা, তাকায় না পর্যন্ত। 

  কী হয়েছে বলবে তো? অচেতন ভাবেই বলাই অপরিচিতার মাথায় হাত রাখে। মেয়েটির সারা শরীর কাঁপে। 

  দাদা, আমার বাচ্চা হবে। 

 বলাইয়ের ভিত নড়ে গেল, তোমার স্বামী? 

  আমার স্বামী নেই। 

  তা হলে? 

  আমি যে বাড়ি কাজ করি সেই বাড়ির ছোট ছেলে... কথা শেষ করতে পারে না, হু হু করে কাঁদে, শরীর কাঁপে। 

 বলাই কী করবে বুঝতে পারে না। শিবুর দিকে তাকায়। শিবুও ফ্যাল ফ্যাল করে। 

  সে বাড়িতে কে আছে? ছেলের মা কী বলে? 

  বলে বেরো শিগগির, তুই বাইরে থেকে বদমাইসি করে এসে আমার ছেলের নামে দোষ? 

  ছেলে কী বলে? 

  বিয়ে করবে বলেছিল। 

  এখন? 

  পাড়ায় ঢুকলে খুন করে ফেলবে। 

  এ সব আগে বুঝতে পারিসনি? 

 আবার কান্না। 

 বলাই, শিবু দু’জনেই হতাশ। বুঝে উঠতে পারে না কী করবে। 

 যে মা কোনও দিন রাগেনি, সেও রেগে গেল আজ, বাইরের ঝামেলা আর বইতে পারব না বাপু। আমার শরীর খারাপ। একটা সোমত্ত মেয়ে এনেছিস, তোর কি নিজের ভয় নেই? 

  মা, আজ রাতটা তোমার কাছে থাকুক, কাল ভোরে লক্ষ্মীকান্তপুরে চলে যাবে। 

  এখনই যাক। আর ট্রেন নেই? 

  সন্ধে হয়ে গেল যে, একা মেয়েছেলে, স্টেশন থেকে অনেকটা পথ। 

 কল্পনা খাটের এক কোণে বসে আছে। বারান্দায় পাটি পেতে বলাই আর শিবু। বলাই জানে মা আরও কিছুক্ষণ গজগজ করবে, তারপর থেমে যাবে। রাতে খেতেও দেবে। মশারি পেতে নিজের পাশে শোওয়াবেও। মাকে চেনে। 

 দুই বন্ধু ভেবেই চলেছে কী করা যায়। সে বার না হয় টালির বাড়ি দেখে এবং পাড়া প্রতিবেশীর সাপোর্ট পেয়ে ওরা লড়ে গিয়েছিল। কিন্তু এ বার? বালিগঞ্জ শুনেই আক্কেল গুড়ুম। তিন তলা বাড়ি। বড়লোক। এ সব বাড়ির সঙ্গে পুলিশ ও মাথা মাথা লোকের খাতির থাকে। ওদের সামনে দাঁড়িয়ে কথা বলাই মুশকিল! ভিতরে ঢুকলে সঙ্গে সঙ্গে গলাধাক্কা। তারপর থানায় ফোন। বাপরে! 

 মা আবার গজগজ করতে শুরু করেছে, বলি, একটা বিয়ে কর।শরীর আর বয় না। তা না, কোথা থেকে কোন জাতের এক মেয়ে নিয়ে হাজির। ট্রেনে কাটা পড়তে চায় তো পড়ুক না। ক’জনকে বাঁচাবি? তুই থানার দারোগা? 

 ফিক করে হেসে ফেলে শিবু। জামা তুলে গুরুর পিঠে একটা চিমটিও কাটে। হাত সরিয়ে দেয় বলাই। 

 মা থামে। স্টোভ ধরিয়ে চায়ের জল বসাতে গেলে কল্পনা এসে বলে, তুমি শোও, আমি করছি। 

  কর বাপু, আর পারি না। হয়ে গেলে তিন কৌটো চাল ধুয়ে হাঁড়িতে বসিয়ে দিও। আলু সেদ্ধ দিও। ন্যাকড়ায় বেঁধে ডাল দিও। ও বেলার তরকারি আছে। খেতে পারবে তো? অামরা গরিব মানুষ। 

 মেয়েটি হাসে। কাজেকর্মে পাকাপোক্ত। প্রত্যেকের সামনে চায়ের কাপ নামিয়ে দিল। বিস্কুট বার করল। ভাতও হয়ে গেল। রাত ন’টা নাগাদ ফের একটা চিমটি কেটে বিদায় নেয় শিবু। 

 খাওয়া দাওয়ার পর বারান্দায় প্রথমে পাটি, তারপর বস্তা, তারপর তোষক পেতে তৈরি হয় বলাইয়ের বিছানা। আধখানা ঘরটি জিনিসপত্রে ঠাসা। হঠাৎ কেউ এসে পড়লে বারান্দাতেই বিছানা পড়ে। কল্পনা যেন এ বাড়িরই কেউ। ঝটাপট মশারি টাঙিয়ে ফেলে। 

 অনেক রাতে ঘুম ভেঙে যায়। ফিকে জ্যোৎস্না। বাতাসে অল্প হিম। আকাশ ভর্তি ঝকঝকে তারা। ঘরের ভিতর থেকে মা ও কল্পনার টুকটাক কথা ভেসে আসে। গাঁয়ের নাম, কে আছে, কাঁদছিলে কেন  এই সব। কল্পনার কথা প্রায় শোনাই যায় না। 

 ঘুম আসে না বলাইয়ের। নানা চিন্তা কুরে কুরে খায়। শেষ রাতে একটা আবছা স্বপ্ন দেখে ভয় পায়। তিন তলা বাড়ির সামনে কল্পনা ন্যাকড়ার একটা পুঁটলি কোলে দাঁড়িয়ে আছে। আর দোতলা বারান্দায় এক ডাকাবুকা মহিলার মুখ দিয়ে লাভাস্রোত বের হচ্ছে। কল্পনা নিঃশব্দে কাঁদছে। 

 ভোরের ফাঁকা স্টেশন দিয়ে লক্ষ্মীকান্তপুর লোকাল বেরিয়ে গেল। বলাই আনমনে তাকিয়ে থাকে। বাবার কথাটা মনে পড়লে দু’বার অস্ফুট উচ্চারণ করে, আমি ব্যর্থ  আমি ব্যর্থ। 


</TEXT>
</DOC>
<DOC>
<DOCNO>1010101_1bdesh1.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

বাংলাদেশে ১০ টাকার নোট ১০০ টাকায় নিজস্ব সংবাদদাতা  ঢাকা বাংলাদেশ সরকারের ছাপ দেওয়া প্লাস্টিকের তৈরি ১০ টাকার নোট বিকোচ্ছে ১০০ টাকায়। দায়ী অসাধু ব্যবসায়ীদের সঙ্গে বাংলাদেশ ব্যাঙ্কের কয়েক জন কর্মী। দুই ব্যাঙ্ককর্মী এবং আরও আট ব্যক্তিকে এ ব্যাপারে হাতেনাতে ধরেছে পুলিশ। কাগজের নোটের বদলে পলিমারের তৈরি নোটের প্রচলন করার সিদ্ধান্ত কিছু দিন আগেই নিয়েছে বাংলাদেশ সরকার। অষ্ট্রেলিয়ায় ছাপানো চার কোটি ৮০ লক্ষ নোট সম্প্রতি বাংলাদেশে এসে পৌঁছেছে। পরীক্ষামূলক ভাবে ওই অত্যাধুনিক প্লাস্টিক নোট চালু করে বাংলাদেশ ব্যাঙ্ক। অল্প সংখ্যায় বাজারে ছাড়ায় কালোবাজারে চড়া দামে নোট বিক্রি হতে শুরু করে। 


</TEXT>
</DOC>
<DOC>
<DOCNO>1010713_aj-kol.utf8</DOCNO>
<TEXT>


২৮ আষাঢ় ১৪০৮ শুক্রবার ১৩ জুলাই ২০০১

তিনি বিজ্ঞাপন বলেন দেখে শিক্ষার মতো ক্ষেত্রে টাকা দেওয়ার আগে অভিভাবকদের আরও সতর্ক হওয়া উচিত।

কান্তি বিশ্বাস

মেধা পরীক্ষার নামে শহর জুড়ে প্রতারণা প্রসঙ্গে

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

গড়িয়াহাট: আলু ৭, পটল ১০, বেগুন ১৮, ঝিঙে ২০, চৌসা আম ৩০, ল্যাংড়া ২৫, দশেরি ২৫, আনারস ১০, কাটা পোনা ৯০, ইলিশ ২৫০, গলদা চিংড়ি ৩৫০, বাগদা ৭০০। শ্যামবাজার: আলু ৭, পটল ১০, বেগুন ১৬, দশেরি আম ৩০, ল্যাংড়া ২৫, কাটা পোনা ৭০, ইলিশ ১৮০। হগ মার্কেট: আলু ৭, পটল ১০, বেগুন ১২, দশেরি আম ১৮, ল্যাংড়া ২০, কাটা পোনা ৭৫, ইলিশ ২০০, গলদা চিংড়ি ২৮০। মানিকতলা-কাঁকুড়গাছি: আলু ৭, পটল ১২, বেগুন ২৫, ঝিঙে ১২, ল্যাংড়া আম ৩০, আনারস ২৫, কাটা পোনা ৯০, ইলিশ ৩০০। আলু ৭, পটল ৮, বেগুন ১০, ঝিঙে ১০, ল্যাংড়া আম ১৮, আনারস ২৫, কাটা পোনা ৭০, ইলিশ ১৬০।

আজ জন্মদিন হলে পুলকরঞ্জন দেব শুভ উচ্চ রক্তচাপ সংখ্যা: ১, এবং অম্বল ও ২, ৩, ৬, ৯। বদহজম ভোগাতে শুভ দিন: পারে। সোম, মঙ্গল, রাস্তাঘাটে ও সাবধানে শুক্রবার। চলাফেরা করবেন। শুভ রঙ: এড়িয়ে চলুন সাদা, হলুদ, নিরর্থক ক্রোধ, লাল। অপরিমিত শুভ রত্ন: জীবনযাপন এবং মুক্তা, যুক্তিহীন পীত মতবাদ। কর্মে পোখরাজ, উন্নতি ও চুনী ও সম্মান বৃদ্ধি। গার্নেট। যে কোনও প্রকারের ব্যবসায়ে অর্থকরী সাফল্য আশা করতে পারেন। চাকরিজীবী ও ব্যবসায়ীদের সঞ্চয় বৃদ্ধি। সন্তানের স্বাস্থ্য ও লেখাপড়া নিয়ে চিন্তিত হতে পারেন। প্রেম-প্রীতিতে শুভ যোগ। সামান্য সুযোগও হাতছাড়া করবেন না।

কলেজে ভর্তি হতে জয়পুরিয়া: অ্যাকাউন্টেন্সি অনার্স পড়তে প্রাতঃ ও দিবা বিভাগে যথাক্রমে ৬২৫ ও ৬০০ নম্বর প্রয়োজন। পদার্থবিদ্যা ও রসায়নে অনার্স নিতে কমপক্ষে ৭০০ থাকা প্রয়োজন। গণিতে অনার্স নিতে হলে ৬০০, অর্থনীতিতে অনার্স নিতে গেলে ৫০% ও গণিতে ৪৫% থাকতে হবে। বাংলা, ইংরেজি, রাষ্ট্রবিজ্ঞান, ইতিহাস, ও অর্থনীতিতে অনার্স পড়তে ৫০% প্রয়োজন। ২৩ শে তালিকা। সিটি (মেন): পদার্থবিদ্যার ক্ষেত্রে ৬৫% পেতে হবে। রসায়নে ভর্তি হতে ৬৫% এবং রসায়ন ও গণিতে ৭০% পেতে হবে। গণিতে ভর্তি হতে কমপক্ষে ৬০% পেতে হবে। অর্থনীতিতে ও গণিতে ৪৫% পেতে হবে। ইংরেজির ক্ষেত্রে ৫৫%। ১৬ জুলাই পর্যন্ত ফর্ম।

৫০ বছর আগে কংগ্রেসের পরাজয়

ষ্টাফ রিপোর্টার

গত বুধবার হাওড়া মিউনিসিপ্যালিটির বিভিন্ন ষ্ট্যাণ্ডিং কমিটির নির্বাচন প্রতিদ্বন্দ্বিতায় কংগ্রেসের দলের পরাজয় ঘটে। কংগ্রেসের পরাজয়ের ফলে ১৯৫১-৫২ সালের জন্য নির্দিষ্ট ৯টি ষ্ট্যাণ্ডিং কমিটিই ইউনাইটেড্‌ প্রোগ্রেসিভ্‌ ব্লকের সদস্যগণ দ্বারা গঠিত হয়। প্রত্যেকটি ক্ষেত্রেই ইউনাইটেড্‌ প্রোগ্রেসিভ্‌ ব্লকের প্রার্থী ১৬ ভোট এবং কংগ্রেস প্রার্থী ১২ ভোট পান। প্রারম্ভে হাওড়া মিউনিসিপ্যালিটির প্রাক্তন চেয়ারম্যান শ্রীশৈলকুমার মুখার্জি প্রস্তাব করেন যে, প্রত্যেকটি ষ্ট্যাণ্ডিং কমিটিতে বিরোধী দল (কংগ্রেস) হইতে অন্ততঃপক্ষে ৪ জন করিয়া সদস্য গ্রহণ করা হইলে তাঁহারা ষ্ট্যাণ্ডিং কমিটিতে থাকিতে প্রস্তুত আছেন। ইউনাইটেড্‌ প্রোগ্রেসিভ্‌ ব্লক প্রস্তাবে রাজী হন না।

ষ্টেট বাস

মহাশয়, ষ্টেট বাসগুলি নূতন ধরণের বলিয়া সকলেই ইহাতে যাতায়াত করিতে ইচ্ছা করে। ফলে বাসগুলিতে অত্যন্ত ভীড় হয় এবং লোক বাসের ভিতর গলদঘর্ম হইয়া যায়। বাসের সামনের পথটি বন্ধ করায় উঠানামা ও বায়ু চলচলের অসুবিধা হয়। এক সময় এই অসুবিধা দূর করিবার জন্য পশ্চিমবঙ্গ সরকার প্রত্যেক বাসেই দু’টি করিয়া পথ করিবার নির্দেশ দিয়াছিলেন; কিন্তু আজ সরকারী বাসেই সেই পথ রুদ্ধ। আরও লক্ষ্য করা গিয়াছে, বিশিষ্ট ভদ্রলোকেরাও ‘‘বাসে ধূমপান নিষেধ’’ বিধিটি অমান্য করেন। খগেন্দ্রচন্দ্র মজুমদার, শ্যামবাজার, কলিকাতা।

কমলাকান্তের আসর

অনেক দিন পরে শ্রীমান্‌ ডমরুধরের সঙ্গে সাক্ষাৎ! কিন্তু এ কি রকম তাহার বেশভূষা! চুলে তেল নাই ,ধুতি জামা মলিন, মুখে একগাল দাড়ি! শুধাইলাম, বৎস, এ কি রকম তোমার বেশভূষা, আমি তো বিস্মিত হইয়াছি। সে বলিল আপনার জিজ্ঞাসায় আমারও বিস্ময়ের অন্ত নাই, কেননা আমার ব্যবহারই তো আজ জনসাধারণের আচরণ! আমি যে Leftist হইয়াছি! কম্যুনিষ্ট হও নাই তো? সে বলিল, বিশেষ কোন ‘‘ist’’ নই, সাধারণভাবে LEFTIST হইয়াছি মাত্র!

-আনন্দবাজার পত্রিকা, ১৩ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010421_pic.utf8</DOCNO>
<TEXT>


 মনোনয়নপত্র জমা দিয়ে শপথবাক্য পড়ছেন মুখ্যমন্ত্রী। শুক্রবারের নিজস্ব চিত্র। 


</TEXT>
</DOC>
<DOC>
<DOCNO>1010209_3cine2.utf8</DOCNO>
<TEXT>
 ২০ মাঘ ১৪০৭ শনিবার ৩ ফেব্রুয়ারি ২০০১

 সিনেমা সমালোচনা ২.. খাঁচায় বন্দি দুলেন্দ্র ভৌমিক ময়না 

 রাইমা সেন, মাধব দালভি 

 ফিল্মি ফর্মুলার পুরনো খাঁচায় ময়নাকে বন্দি করে ফেলায় ছবিটা আগাগোড়া অভিনবত্বহীন এবং বৈচিত্র বর্জিত হয়ে গেল। পরিচালক অভিজিৎ সেন শুধু একটি ব্যাপারে সাধুবাদ পাবেন তা হলে নাম ভূমিকায় রাইমার নিবাচন। অভিনয়ের প্রতি আরও মনোযোগী হলে ভবিষ্যতে রাইমা বাংলা ছবির পক্ষে অপরিহার্য হয়ে উঠতে পারেন। অন্তত প্রথম ছবিতে সেই প্রতিশ্রুতি তিনি রেখেছেন। 

 এই ছবির সময়কাল কবে তা বোঝার উপায় নেই। এই সব ছবিতে তার বোধহয় দরকারও হয় না। বায়োস্কোপের দর্শকদের বাঞ্ছাপুরণের জন্য নানা ছবি থেকে খাবলা-খাবলা করে উপাদান সংগ্রহ করা হয়েছে। এত খাবলা-খাবলির পরও যদি ছবিটা একটা জায়গায় দাঁড়াতো তা হলে কোনও কথা ছিল না। দুঃখের কথা তাও দাঁড়ায়নি। ঝড় জলের দুর্যোগে বজরা উল্টে গেলেও কোলের শিশু ঠিক একটা ঝুড়িতে ভাসতে ভাসতে এক নিঃসন্তান জেলে দম্পতির কাছে এসে হাজির হয়। এই অলৌকিক ব্যাপারের সাহারা না নিলে এ দেশে এখনও তথাকথিত বিনোদনী ছবি তৈরি হয় না। জেলে পরিবারে পালিতা ময়না যে বিত্তবান ছেলের প্রেমে পড়বে এবং তা নিয়ে যে বিস্তর মারদাঙ্গা এবং তর্জন-গর্জন হবে, তাতো ‘ববি’ এবং‘সাগর’ থেকেই দেখে আসছি। বড্ড বেশি চেনা ছক। তবে রাজ কপূর বা রমেশ সিপ্পির উপস্থাপনার মধ্যে যে আকর্ষণ সেটা এখানে নেই। আশা করাও অন্যায়। গ্রামের ছোট সর্দারের ছেলের চরিত্রটা অস্পষ্ট। সে বেচারী ময়না নাকি কার জন্য সর্বদাই গাছের তলায় বসে নির্জলা মদ খায়। একটি হুইস্কির পাইট তার পকেটসঙ্গী। তবে খায় যত অপচয় করে তার চাইতে বেশি। এত লিভার কনসাস ফিল্মি মাতাল বড় একটা দেখা যায় না। এহেন চরিত্রে বেচারী কৌশিক আর কতদূর ভাল অভিনয় করতে পারবেন। ছবির শেষে এক মন্দিরের সামনে, (দেখে মনে হয় গঙ্গাসাগরের মন্দির) গণ মারামারির আয়োজন ছিল। একেবারে লাঠালাঠি। বজরাডুবিতে রঞ্জিত মল্লিকের স্মৃতি নষ্ট হয়ে গিয়েছিল। এই মারামারির সুবাদে মাথায় লাঠির বাড়ি খেয়ে তাঁর স্মৃতি ফিরে এল। ফিল্মে এইভাবেই স্মৃতি ফেরে। পঞ্চাশ থেকে আজও তাই চলছে। যেই না স্মৃতি ফিরে আসা অমনি তিনি লাঠি হাতে লড়াইয়ের ময়দানে নেমে পড় লেন। তিনি যে ভাল লাঠি খেলতে পারেন সেটা অবশ্য পরিচালক আগে-ভাগে জানিয়ে রেখেছিলেন। নানা গোলমালের পর যখন জানা গেল ময়না রাজাবাবুর মেয়ে তখন আর ছেলের বাপের আপত্তি রইল না। অর্থাৎ মানুষ আর মনুষ্যত্ব নয়, বিত্তই এখানে দু’পক্ষের কাছে বড়। পরিচালনার কাজ সাদামাটা। রাইমার প্রথম দৃশ্য অর্থাৎ নায়ক যখন বড় হয়ে দেখছে সেই পুকুরে স্নানের দৃশ্যটি ভাল। পরিচালকের বানিজ্যিক ভাবনার সঙ্গে শৈল্পিক ভাবনারও মেলবন্ধন ঘটেছে। নবাগত নায়ক মাধব দালভিকে আরও একটু যত্নবান হতে হবে। অন্যান্য চরিত্রে রঞ্জিত মল্লিক, অনুরাধা রায় এবং দুলাল লাহিড়ীকে দর্শকদের ভাল লাগবে। ছবির একটা দিক জমিয়ে রেখেছেন সব্যসাচী আর লাবনী। গানগুলো শুনতে ভাল লাগে। কাহিনীর মধ্যে গতানুগতিকতার ব্যাপারটা এত বেশি যে ছবিটা দেখার স্বাদ অনেকটাই ম্লান হয়ে যায়। সেই কারণেই প্রাপ্তির ঘর অনেকখানি অপূর্ণ থেকে গেল। খাঁচায় বন্দি বলেই ময়না স্বাভাবিক গতিতে উড়তে পারল না। সিনেমা সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010705_5kol8.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

জ্যোতিষ অবিদ্যা, অভিমত বিশিষ্ট জ্যোতির্বিজ্ঞানীর বিশ্বজিৎ চক্রবর্তী বিশ্ববিদ্যালয়ে বিজ্ঞানবিভাগে জ্যোতিষশাস্ত্র চালু করা নিয়ে বিশ্ববিদ্যালয় মঞ্জুরি কমিশনের চিন্তা ভাবনার অর্থ ‘‘ঘড়ির কাঁটা পিছনের দিকে ঘুরিয়ে দেওয়া। এ হল সত্যের জায়গায় অসত্য এবং আলোর জায়গায় অন্ধকার ডেকে আনা।’’ বুধবার কলকাতায় এ মন্তব্য করেছেন বিশিষ্ট জ্যোতির্বিজ্ঞানী কৃষ্ণ দামোদর অভয়ঙ্কর। তাঁর মতে, বিজ্ঞান নয়, জ্যোতিষশাস্ত্র একটি কুসংস্কার যার পিছনে রয়েছে মানুষের অন্ধবিশ্বাস। উপনিষদে জ্যোতিষশাস্ত্রকে অবিদ্যা, আর জ্যোতির্বিজ্ঞানকে বিদ্যা বলে অভিহিত করা হয়েছে। জ্যোতিষীরা আসলে মনস্তাত্ত্বিকের কাজ করে থাকেন বলে জানিয়েছেন তিনি। বলেছেন, ‘‘অনেকেই যেমন মনগড়া অসুখ নিয়ে ডাক্তারের সঙ্গে বলে হাল্কা হন কিংবা তাঁদের যেমন অনেক সময় ভুয়ো ওষুধ দেওয়া হয়, জ্যোতিষশাস্ত্রও ওই একই কাজ করে থাকে।’’ 

অভয়ঙ্কর শহরে এসেছিলেন ২০০১-এর এম পি বিড়লা স্মারক পুরস্কার অনুষ্ঠানের পুরস্কার প্রাপক হিসাবে। স্মারক বক্তৃতায় এই জ্যোতির্পদার্থবিদ বলেন, জ্যোতির্বিজ্ঞানী কেপলার তাঁর তত্ত্বে সাফল্যের সঙ্গেই প্রমাণ করেছিলেন গ্রহ-নক্ষত্রের সঠিক অবস্থান। অথচ কিছু কাল্পনিক অনুমানের উপর নির্ভর করে থাকেন জ্যোতিষীরা। 

ওসমানিয়া বিশ্ববিদ্যালয়ের জ্যোতির্বিজ্ঞানের বিভাগীয় প্রধান অভয়ঙ্কর জ্যোতিষশাস্ত্রের বিরোধিতা করে বলেন ‘‘আমাদের জীবনে অনেক বাধাবিপত্তির স্রষ্টা আমরা নিজেরাই, আর বাকি কিছুর জন্য দায়ী আমাদের সঙ্গীরা। জ্যোতিষীদের বেশির ভাগ ভবিষ্যদ্বাণীই হয় দ্ব্যর্থক, নয় তো স্রেফ মিথ্যা। যে কোনও খবরের কাগজের রাশিফল খুঁটিয়ে পড়লেই তা মালুম হয়।’’ 


</TEXT>
</DOC>
<DOC>
<DOCNO>1010101_1cal3.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

প্রৌঢ়কে শক দিয়ে ও গলা কেটে খুন স্টাফ রিপোর্টার  কলকাতা বৈদ্যুতিক শক দিয়ে, গলা কেটে এক প্রৌঢ়কে খুন করা হয়েছে। শনিবার গভীর রাতে ঘটনাটি ঘটেছে কড়েয়া এলাকার দিলখুশা ষ্ট্রিটে। রবিবার সকালে রক্তাপ্লুত দেহটি পাওয়া যায়। পুলিশ জানায়, নিহতের নাম রাম সিংহ (৬৫)। তিনি গাড়ি সারাইয়ের কাজ করতেন। তাঁর বাড়ি ভবানীপুরে। কেন ওই প্রবীণ ব্যক্তিকে খুন করা হল, পুলিশ তা জানাতে পারেনি। কেউ গ্রেফতারও হয়নি। ডি সি (সদর) নারায়ণ ঘোষ বলেন, ‘‘খুনের কারণ এখনও ঠিক বোঝা যাচ্ছে না। আমরা তদন্ত শুরু করেছি। প্রাথমিক ভাবে মনে হচ্ছে, খুনের পিছনে একাধিক লোকের হাত রয়েছে।’’ 

পুলিশ ও স্থানীয় সূত্রে জানা গিয়েছে, দিলখুশা ষ্ট্রিটে রাম সিংহের যাতায়াত গত ২৫-৩০ বছর ধরে। ওই এলাকায় তিনি গাড়ির দরজা ও লক সারাইয়ের কাজ করতেন। রোজ কাজ শেষ হওয়ার পরে তিনি ফিরে যেতেন ভবানীপুরের ৫ডি চক্রবেড়িয়া লেনে। সেখানে তাঁর পরিবার থাকে। ৯১ দিলখুশা ষ্ট্রিটে রয়েছে যন্ত্রাংশ উৎপাদনকারী লেদ মেশিনের কারখানা। জালাল মোল্লা নামে এক ব্যক্তি ওই কারখানার মালিক। তাঁর বাড়ি হাওড়ার পাঁচলা এলাকার রানিহাটিতে। রাতে কারখানাতেই থাকেন তিনি। তবে ঈদ বা অন্যান্য উৎসবে জালাল বাড়ি চলে গেলে সেই সময় রাম রাতে ওই কারখানায় থাকতেন। এ বারেও ঈদে জালাল হাওড়া চলে যাওয়ার পরে ২৭ ডিসেম্বর থেকে রাম ওই কারখানায় রাত্রিবাস করছিলেন। 

এলাকার লোকজন জানিয়েছেন, শনিবার রাতেও রামকে কাজ করতে দেখেছেন তাঁরা। রবিবার সকাল ৮টা নাগাদ ওই কারখানার এক কর্মী, খুরশিদ আলম নামে এক যুবক মালপত্র রাখতে যান। রামকে ডেকে সাড়া পাননি তিনি। কারখানার ওই ঘরে তখন টেলিভিশন চলছিল বেশ জোরে। বেশ কয়েক বার ডেকেও সাড়া না-পেয়ে খুরশিদের সন্দেহ হয়। তিনি আশপাশের বাসিন্দাদের ডাকেন। 

শোয়ার জন্য কারখানায় লেদ মেশিনের উপরে একটি মাচার মতো তৈরি করা রয়েছে। সেখানে উঠে দেখা যায়, রক্তে চার দিক ভেসে যাচ্ছে। ধারালো অস্ত্র দিয়ে রামের গলা কেটে দেওয়া হয়েছে। তাঁর দু’হাতের দু’টি আঙুলের সঙ্গে পেঁচানো রয়েছে বৈদ্যুতিক তার। সেই তার প্লাগ পয়েন্টে ঢোকানো। বৈদ্যুতিক শকে পুড়ে গিয়েছে বৃদ্ধের দু’টি আঙুল। পুলিশ অবশ্য গিয়ে দেখতে পায়, প্লাগ পয়েন্টের সুইচ অফ করা। বৃদ্ধের দু’হাতে কনুইয়ের কাছে ধারালো অস্ত্রের আঘাতের চিহ্ন রয়েছে। মৃতদেহের পাশে খোলা অবস্থায় পড়ে আছে একটি বাক্স। খুনের আগে দুর্বৃত্তদের সঙ্গে রামের ধস্তাধস্তি হয়েছিল বলে পুলিশের ধারণা। বাইরে থেকে যাতে কিছু শোনা না-যায়, সেই জন্য জোরে টি ভি চালিয়ে দিয়েছিল আততায়ীরা। ওই বাক্সে কী ছিল, কোথা থেকে সেটি এল, পুলিশ তা খতিয়ে দেখছে। 

লেদ মেশিনের কারখানার ওই বাড়িতেই থাকেন পুষ্প ঘোষ। ওই প্রৌঢ়ার কথায়, ‘‘আমরা একেবারে পাশেই থাকি। অথচ রাতে কিছুই টের পাইনি। বহু বছর ধরেই ভদ্রলোককে এখানে দেখছি। সবাই ওঁকে চিনতেন। কোনও গণ্ডগোল ছিল বলে তো শুনিনি।’’ রামের ছেলে রঞ্জিত বলেন, ‘‘আমাদের পরিবারের সঙ্গে কারও কোনও শত্রুতা নেই। কী ভাবে এটা ঘটল, বুঝতে পারছি না।’’ কারখানার মালিককে জিজ্ঞাসাবাদের জন্য ডেকে পাঠানো হয়েছে। 

শনিবার গভীর রাতে দিলখুশা ষ্ট্রিটে লেদ কারখানায় এক বৃদ্ধ খুনের তদন্ত করছে পুলিশ। রবিবার সকালে। নিজস্ব চিত্র 


</TEXT>
</DOC>
<DOC>
<DOCNO>1010112_editorial.utf8</DOCNO>
<TEXT>


সম্পাদকীয় ইহাই কি তবে ১.. কর্মসংস্কৃতি সম্পাদকীয় ব্যাঙ্ক ২.. ব্যবস্থা ও অব্যবস্থা সম্পাদক বকখালি ভ্রমণের সমীপেষু.. অভিজ্ঞতা


</TEXT>
</DOC>
<DOC>
<DOCNO>1010117_bidesh.utf8</DOCNO>
<TEXT>


মিশরে অবিশ্বাসের পরিবেশে শুরু শীর্ষ বৈঠক এ বার সরাসরি হুমকি মুশারফের ছবিতে বিদেশ


</TEXT>
</DOC>
<DOC>
<DOCNO>1010114_11play2.utf8</DOCNO>
<TEXT>
 ২৫ কার্তিক ১৪০৭ শনিবার ১১ নভেম্বর ২০০০

 নাটক সমালোচনা ২.. চতুর্মুখ বিপ্লবকুমার ঘোষ 

 চূড়ান্ত নাটকীয় মূহুর্তে রুদ্রপ্রসাদ সেনগুপ্ত ও সুরজিৎ বন্দ্যোপাধ্যায়। উপন্যাসের বাঘারুকে অক্ষরে অক্ষরে মঞ্চে এনেছেন সুমন মুখোপাধ্যায়। কে এই বাঘারু? ‘‘হুজুর, মুই আসি গেছু’’। ফরেস্টার চন্দ্র বাঘারু বর্মণ। বাংলা নাটকের বন্ধ্যাত্বকে কাটাবার মঞ্চ দাপানো এক চরিত্র। আপলচাঁদ ফরেস্টে, নিতাইদের চরে, ডায়নার জঙ্গলে, কখনও বা গাজলডোবার গভীর আঁধারে সেই চরিত্রের অবাধ গতি। তবুও ঘোচেনা বাঘারুদের দাসত্ব। তাই সহজেই তিস্তা পারের বৃত্তান্ত এই একবিংশ শতাব্দীর দোরগোড়ায় বোধ বুদ্ধিহীন করে রাখে দর্শকদের। সুমনের সাফল্য সেখানেই। 

 জীবনবোধে দাঁড়িয়ে নাটক কথা বলে। বলে হাসি, দুঃখের কথাও। আধুনিকতার ছোঁয়া রেখা ভেদ করেনি দর্শকদের মানসিকতাকে, রুচিকেও। একের পর এক নাটক পরীক্ষায় পুরোপুরি উত্তীর্ণ দর্শকদের বিচারে। 

 ‘‘এই বাংলা শুধু হিন্দুর নয়। নয় মুসলমানের। মিলিত হিন্দু-মুসলমানের মাতৃভূমি গুলবাগ এই বাংলা-’’ সিরাজের এমন সংলাপ শুনেও মঞ্চ উত্তাল হয় এবং তা একবিংশ শতকেও। অথচ মঞ্চের দর্শকরা এই প্রজন্মের। অভিনেতারাও এই প্রজন্মের। সম্প্রতি নজর কাড়া ‘সিরাজদৌল্লা’ নাটকে যেন মিলে মিশে একাকার হয়ে গেল সেই আবেগ, উত্তেজনা। হারিয়ে যাওয়া নাটকের পুরনো ঐতিহ্য কী ফিরে এল আবার? 

 মঞ্চ ঘিরেই সাম্প্রতিক চারটি নাটকে দর্শকদের মাতিয়ে দিয়েছেন চারজন তরুণ অভিনেতাও। নান্দীকারের ‘মরমীয়ামন’, ‘এই শহর এই সময়,’ নাটক দু’টিতে গৌতম হালদার ও দেবশঙ্কর হালদার। ‘আত্মকথা’য় সুরজিৎ বন্দ্যোপাধ্যায় ও ‘মুখোমুখি বসিবার’ নাটকে কৌশিক সেন। 

 ‘‘মানসিক চিকিৎসায় শকথেরাপি আছে। সুরজিতের অভিনয়ে চরিত্র হয়ে উঠেছে যেন থেরাপি।’’ এমন মন্তব্য কুমার রায়ের। সুরজিতের মতো গৌতম, কৌশিক, দেবশঙ্কররাও পর পর বেশ কিছু নাটকে যেন সত্যিই থেরাপির ভূমিকায় অবতীর্ণ। 

 ভিন্ন ভিন্ন অভিনয় ধারায় এঁরা প্রত্যেকেই এখন দর্শক টেনে নিচ্ছেন মঞ্চে। সুরজিৎ নাটকে এসেছেন বেশিদিন নয়। নব্বইয়ের শেষ দিকে। ‘সাফল্য’ নাটকে মেরুদণ্ডহীন এক সাংবাদিকের ভূমিকায়। তারপরেই ‘আত্মকথা’ নাটকে। এমনই চরিত্র, যে কখনও তিনি এক যুবা, কখনও ছদ্মবেশে আশি বছরের বৃদ্ধের ভূমিকায়। শোভা সেন এই তরুণ অভিনেতার প্রতিভার সঙ্গে মিল খুঁজে পেলেন উৎপল দত্তের। 

 গিরিশ জন্মোৎসবে ‘সিরাজদৌল্লা’ সুরজিতের আরও এক চমক। ‘চুপ কথায়’ অসিত মুখোপাধ্যায়ের সঙ্গে ‘আকরিক’ নাটকেও পুত্রের চরিত্রে সুরজিৎ দর্শকদের পৌঁছে দিলেন এক অন্য মাত্রায়, অন্য জগতে। মা কল্পনা বন্দ্যোপাধ্যায়ের শিক্ষা ও অনুপ্রেরণা তাঁকে আরও বড় অভিনেতা হবার ইঙ্গিত দিচ্ছে। ‘‘আমি নাটকের সামান্য দাস মাত্র। মঞ্চ যেভাবে চাইবে, আমি সেখানেই নিজেকে তুলে ধরব।’’ বললেন সুরজিৎ। 

 সম্প্রতি অজিতেশ বন্দ্যোপাধ্যায়ের আটষট্টিতম জন্মদিনে মঞ্চস্থ হল ‘নানা রঙের দিন’। বিভাস চক্রবর্তীর মতো পরিচালকও ভাবতে বসেছিলেন, অজিতেশের সেই একক অভিনয় এখন কাকে দিয়ে করাবেন। দর্শকরা কীভাবেই বা তা মেনে নেবেন। দু’দশক আগে দীর্ঘদিন মঞ্চ তোলপাড় হয়েছে অজিতেশের জোরালো অভিনয়ে। কিন্তু সেদিন? অবাক পরিচালক নিজেই। ‘‘সুরজিৎ নাটকটি একাই উৎরে দেবে, ওকে নির্বাচনের আগেও তা বুঝতে পারিনি।’’ সুরজিৎ বন্দ্যোপাধ্যায় সম্পর্কে এমনই বিস্ময় বিভাস চক্রবর্তীর। 

 গৌতমের একক অভিনয় দর্শকদের ভাবিয়ে তুলেছে ‘মেঘনাদ বধ কাব্য’ থেকে। অবশ্য গৌতমের ‘শেষ সাক্ষাৎকার’ নাটকটি থিয়েটারে এক নতুন ধারা সংযোজিত করেছে প্রায় এক দশক ধরেই। শম্ভু মিত্র এই অভিনয় দেখে মুগ্ধ হয়ে গিয়েছিলেন। কবি জয় গোস্বামী গৌতমের ‘মেঘনাদ বধ কাব্য’ দেখেই লিখেছিলেন একটি কবিতাও। 

 দেবশঙ্কর হালদার অভিনয় শৈলিতে উজ্জ্বল তারকায় চিহ্নিত হলেন তাঁর লুকনো প্রতিভাকে মঞ্চে তুলে আনতেই। ‘ফেরিওয়ালার মৃত্যু’তে বয়স্ক জ্যাঠা, আবার ‘গোত্রহীন’ নাটকে নারী স্বভাবের এক তরুণ। চরিত্রে বিপরীত। অথচ অভিনয়ে সাবলীল। ‘এই শহর এই সময়’ নাটকে সংক্ষিপ্ত অভিনয়ে বুঝিয়ে দিতে পেরেছিলেন তাঁর অভিনয়ের ক্ষমতাও। 

 কৌশিক সেন অবশ্য দর্শকদের প্রথম নজর কেড়েছিলেন সৌমিত্র চট্টোপাধ্যায়ের সঙ্গে ‘টিকটিকি’ নাটকে অভিনয় করার পর থেকেই। নাট্য একাডেমির বিচারেও পুরষ্কৃত হলেন তিনি। প্রায় প্রত্যেকটি নাটকই তাঁর কাছে হয়ে দাঁড়াল এক একটি চ্যালেঞ্জ। বুদ্ধদেব বসুর ‘প্রথম পার্থ’ নাটকে কর্ণ হয়েছিলেন কৌশিক। আবার ‘তপস্বী ও তরঙ্গিনী’ নাটকে ঋষশৃঙ্গ। প্রতিটি নাটকেই তাঁর অভিনয়ে গভীরতর স্পর্শ। 

 গৌতমের অভিনয় যেন এই পচে যাওয়া সমাজটাকে ব্যঙ্গ করার স্বাতন্দ্র ধারা। অবাক কাণ্ড, তাঁর যাত্রা কিন্তু আধুনিক মেথডের দিকেই ছুটে চলেছে। তাই তাঁর অভিনয় দর্শকদের কাছে সহজেই বিশ্বাসযোগ্যতার মাপকাঠিতে উত্তীর্ণ হয়ে যায়। 

 যাত্রাভিনেতা অভয় হালদার বাবা যাঁর, সেই দেবশঙ্করের অভিনয়ে ট্রাডিশনাল অ্যাক্টিং থাকলেও নান্দীকারের ওয়ার্কশপে সে তুরুপের তাস হয়ে ওঠে। নাটকের আধুনিকতা ও গতির চুলচেরা গণ্ডি পেরিয়েও। 

 মঞ্চে দাপানো আসল সিরাজদৌল্লাদের চিনতে খুব অসুবিধে হয় কি দর্শকদের? বোধহয়, না। কারণ রুদ্রপ্রসাদ সেনগুপ্ত, মনোজ মিত্র, নীলকণ্ঠ সেনগুপ্ত, স্বাতীলেখা, মেঘনাদ ভট্টাচার্যদের পাশাপাশি সিরাজ হয়ে সুরজিৎ মঞ্চে নেমেছিলেন। পাঁচ দিনের হাউসফুল শোতে দর্শক সিরাজকে চিনে নিতে ভোলেন নি। মাত্র তিন বছরের অভিনয়েই তিনি আলোচিত হলেন সমালোচকদের কাঠগড়ায়। 

 অবশ্য চূড়ান্ত আধুনিকতায় গৌতম অনেক বেশি এগিয়ে। নাটকের দুটি প্রজন্মের মেল বন্ধনে সমান উচ্চতায় কৌশিক ও দেবশঙ্কর। আর নাটকের পুরনো ঘরানার সেই ঐতিহ্যকে নিয়ে এসেছেন সুরজিৎ। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010203_3cass.utf8</DOCNO>
<TEXT>
 ২০ মাঘ ১৪০৭ শনিবার ৩ ফেব্রুয়ারি ২০০১

 ক্যাসেট সমালোচনা 

 উস্তাদ গুলাম মুস্তাফা খান 

 শাস্ত্রীয় সংগীত ‘রসরঙ’। কল্যাণদর্শন আধারিত রাগ ইমন, রাগহংস প্রভৃতি রয়েছে এই সংকলনে। ম্যাগনা সাউণ্ড। ৭৫ টাকা। 

 অাশা ভোঁশলে 

 ৮টি নতুন লাভ সঙ্‌স ‘কভি তো নজর মিলে’। ম্যাগনা সাউণ্ড থেকে প্রকাশিত। ৫৫ টাকা। 

 ক্যালকাটা কয়্যার 

 আধুনিক বাংলা গান ‘উত্তরাধিকার’। কল্যাণ সেন বরাটের পরিচালনায় ৮টি গানের সংকলন। এইচ এম ভি। ৪০ টাকা 

 জয়দীপ চট্টোপাধ্যায় 

 দুই বাংলার কবিতা ও ছড়ার সংকলন-‘স্বপ্নসঙ্গী’। ক্রিয়েটিভ চ্যানেল। ৩৫ টাকা। ক্যাসেট সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010113_alochona.utf8</DOCNO>
<TEXT>


কলকাতার কড়চা

আনন্দনগরী

পুস্তক পরিচয়

১.. বাঙালির ২.. সাংস্কৃতিক নির্দ্বিধায় উৎকর্ষের সত্যি মনোজ্ঞ কথাটাই চিত্র বলেছেন ৪.. টুকরো খবর

৩.. ৫.. ‘দুঃসাহসী বেস্টসেলার বিন্দু

আমি, বুকে বহি

সিন্ধুর চেতনা’

চিত্রকলা ও ভাস্কর্য ..

নগরজীবনের বিশুষ্ক পরিবহেও এত মায়া

ভাঙনের আটপৌরে মোচড় প্রেমাসক্ত নরনারী

কলকাতার ছবি

সঙ্গীত সমালোচনা

১.. নিপুণ নিবেদন

২.. অল্প কথায়

নাটক সমালোচনা

১.. নাক ২.. নিছক ডাকলেও লোককাহিনী,

রাতভর নাটক তার বেশি নয়

সিনেমা সমালোচনা ..

ঘটনা, গল্প আর উৎসবে বোনা নক্সিকাঁথা

ক্যাসেট সমালোচনা

কুমার শানু, কবিতা, অলকা, অভিজিৎ


</TEXT>
</DOC>
<DOC>
<DOCNO>1010102_business.utf8</DOCNO>
<TEXT>


স্বেচ্ছাবসর প্রকল্পে স্টেট ব্যাঙ্কের ক্ষতি হবে, সতর্ক করল ইউনিয়ন দেশে তৈরি বিদেশি মদের দাম বাড়ল টাকার দাম বাড়ল পশুখাদ্য রফতানিতে সায় কেন্দ্রের

 সোনা ও রুপোর দর 

 পাকা ৪৬২০ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪৩৬০ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৮৫ ৪৭.২০ ১০ +-------------------+---------------+------------------+ গ্রাম) ১ ৬৮.৪৫ ৭০.৬০ +-----------------+-------------+ পাউণ্ড রুপোর ৭৬২৫ +-------------------+---------------+------------------+ বাট টাকা ১ ইউরো ৪৩.৭৫ ৪৮.২৩ (প্রতি +-------------------+---------------+------------------+ কেজি) 

 খুচরো ৭৭২৫ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010102_2edit1.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

সম্পাদকীয় ১.. বর্ষা স্বাভাবিক, তবু খরা আশ্চর্যের বিষয়! আবহাওয়া দফতর জানাইতেছে দেশে পর পর দ্বাদশটি স্বাভাবিক বর্ষা হইয়াছে, অথচ ১৫০টি জেলায় অন্তত ১৫ কোটি নাগরিক খরার আক্রমণে মুহ্যমান। বিশেষ করিয়া আক্রান্ত হইয়াছে গুজরাত, রাজস্থান, মধ্যপ্রদেশ, ওড়িশা এবং মহারাষ্ট্র, কর্নাটক ও অন্ধ্রপ্রদেশের অংশবিশেষ। অনুভূত হইতেছে পানীয় জল, খাদ্য ও শস্যের অভাব। আসন্ন গ্রীষ্মে নিঃসন্দেহে খরার প্রভাব আরও ঘনীভূত হইবে, যদিও সংসদের সদ্য-সমাপ্ত অধিবেশনে খরার উল্লেখ মাত্র হয় নাই। জনশ্রুতি যে আটটি রাজ্যের আমলাদের একটি বৈঠক হইয়াছে এবং খরার বিরুদ্ধে অভিযানের জন্য একটি টাস্ক ফোর্স গঠিত হইয়াছে। খরা আক্রান্ত বিভিন্ন রাজ্য কেন্দ্রীয় সাহায্য চাহিয়াছে ও এই সম্মিলিত দাবির পরিমাণ আনুমানিক ৬০০০ কোটি টাকা। অর্থমন্ত্রীকেই এই অর্থের সংস্থান করিতে হইবে, সুতরাং টাস্ক ফোর্স-এর সভাপতি যশোবন্ত সিন্‌হা। একাদশ অর্থ কমিশনের সুপারিশে ন্যাশনাল সেন্টার ফর ক্যালামিটি ম্যানেজমেন্ট নামক সংস্থার কথা বলা হইয়াছিল এবং অর্থমন্ত্রী একটি ন্যাশনাল ক্যালামিটি কন্টিনজেন্সি ফাণ্ড-এর কথা বলিয়াছেন বটে। তবে এই তহবিলে থাকিবে শুধু মাত্র ৫০০ কোটি টাকা, প্রয়োজনীয় অর্থের তুলনায় তাহা যৎসামান্য। 

৫০০ কোটি টাকাও কী ভাবে সংগ্রহ করা হইবে তাহা স্পষ্ট নহে। সম্ভবত মুনাফা-করের উপর ১ শতাংশ সারচার্র্জ আরোপ করা হইবে। লক্ষণীয় প্রতি সাংসদের জিম্মায় আছে বাৎসরিক ২ কোটি টাকা, কিন্তু খরাত্রাণে এই অর্থ অপচয় করিবার ব্যাপারে রাজনৈতিক নেতারা নিতান্তই অপারগ। ওড়িশার মুখ্যমন্ত্রী প্রতি সাংসদের কাছে চাহিয়াছিলেন ১০ লাখ টাকা। ৩১ জন সাংসদের মধ্যে ৩ জন রাজি হইয়াছেন। রাজ্য বা জেলা স্তরে খরার সম্মুখীন হইবার অভিজ্ঞতা নাই তাহা নহে। খাদ্য ভাণ্ডার উপচাইয়া পড়িতেছে। সাময়িক ত্রাণরূপে কর্মসংস্থান প্রকল্প শুরু করা অবশ্যই সম্ভব। সমস্যা হইতেছে বিভিন্ন রাজ্য বা জেলায় সরকারি অনুশাসন ব্যবস্থা যথেষ্ট কুশল নহে। জেলা বা গ্রামকে খরাকবলিত ঘোষণা না করা পর্যন্ত ত্রাণকার্য শুরু করা হয় না। গত বৎসরের অভিজ্ঞতায় দেখা গিয়াছে এই বিলম্ব কতটা মর্মান্তিক হইতে পারে। 

অবশ্য এক অর্থে এই ধরনের সমস্যা সাময়িক ও তাৎক্ষণিক। অর্থাৎ খরা বা প্রাকৃতিক বিপর্যয়ে আক্রান্ত হইবার পরে কী করা উচিত তাহার কথাই বলা হইতেছে। কিন্তু এই সমস্যায় অন্তর্নিহিত আছে একটি গভীরতর সমস্যা। ভারতে বাৎসরিক গড় বৃষ্টিপাতের পরিমাণ ১,১৭০ মিলিমিটার, যাহা অনেক দেশের তুলনায়ই অধিক। যে দেশে এই ধরনের জলবর্ষণ হইতেছে, সেই দেশে খরার সম্ভাবনা কল্পানাতীত। প্রতিটি স্কুলের পাঠ্যপুস্তকে চেরাপুঞ্জির উল্লেখ পাওয়া যাইবে, কারণ পৃথিবীর যে সব অঞ্চলে সর্বাধিক বর্ষণ হইয়া থাকে, চেরাপুঞ্জি তাহাদের মধ্যেই গণ্য। অথচ বৎসরের নয় মাস চেরাপুঞ্জিতে জলকষ্ট অনুভূত হয়। ভারতে আবহাওয়া দফতরের পূর্বাভাস সংক্রান্ত কুশলতা যথেষ্ট উন্নত, যদিও তাহাতে আসন্ন খরার সম্ভাবনা ধরা পড়িতেছে কি না তাহা সম্বন্ধে প্রশ্ন থাকিতেই পারে। গড় প্রবণতার ১০ শতাংশের মধ্যে তারতম্যকে স্বাভাবিক বর্ষণ বলিয়া গণ্য করা হয় এবং গড় প্রবণতার ২৫ শতাংশ কম বর্ষণকে খরা নাম দেওয়া হইয়া থাকে। আবহাওয়া দফতরের খরার এই সংজ্ঞার সঙ্গে কৃষিক্ষেত্রের খরা সমার্থক নহে। কারণ এক মাসের অত্যধিক বর্ষণ অপর মাসের স্বল্প বর্ষণকে পূরণ করিতে পারে না। অর্থাৎ মোট হিসাব ছাড়া বর্ষণের ভৌগোলিক ও সাময়িক তাপমাত্রা বিতরণও যথেষ্ট গুরুত্বপূর্ণ। এই ধরনের বিতরণের প্রতি নজর রাখার কৌশল আবহাওয়া দফতরে বর্তমান, যদিও মোট হিসাবের প্রতি অতিরিক্ত দৃষ্টিপাতের ফলে কেন্দ্রীয় বা রাজ্য সরকার এই ধরনের ইঙ্গিতকে অবহেলা করিতেছেন। ভারতের সর্বপ্রধান সমস্যা অবশ্য জলের নিকৃষ্ট ব্যবহারে, কারণ জল ব্যবহারের পরিচালনা বা জল সংরক্ষণ উত্তমরূপে করা হয় না। অনেকে ইহাও বলিয়া থাকেন যে, জল সংরক্ষণের পুরাতন রীতিনীতি অব্যবহারে অকেজো হইয়া পড়িয়াছে এবং ইহাদের পুনরুজ্জীবনের দ্বারা পাকাপাকি ভাবে জলকষ্ট দূর করা যাইতে পারে। কতিপয় রাজ্যে (রাজস্থান, গুজরাত, মধ্যপ্রদেশ) অসরকারি সংস্থার (এন জি ও) সহায়তায় এমন সার্থক পরীক্ষানিরীক্ষা করা হইয়াছে বইকী। যখন এই ধরনের পরীক্ষা সাফল্যমণ্ডিত হইয়াছে তখন খরা হইতে ত্রাণের জন্য গ্রামবাসীকে আর কেন্দ্রীয় বা রাজ্য সরকারের বদান্যতার অপেক্ষা করিতে হয় না। এই ধরনের ক্ষমতার বিকেন্দ্রীকরণ বাঞ্ছনীয়ও বটে, যদিও সার্থক জলব্যবস্থা উন্নয়নের (ওয়াটারশেড ডেভেলপমেন্ট) জন্য রাজ্য বা জেলা প্রশাসনের হস্তক্ষেপ প্রয়োজন। মোট কথা, জল ব্যবস্থার উন্নতি ব্যতীত কৃষির উন্নতি অসম্ভব। শহরকেন্দ্রিক রাজনৈতিক কাঠামো এই সমস্যার বিষয়ে যথেষ্ট সচেতন হইয়াছে কি? মনে তো হয় না। 


</TEXT>
</DOC>
<DOC>
<DOCNO>1010101_1bdesh5.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

শৈত্যপ্রবাহ গোটা ইউরোপ জুড়ে সংবাদসংস্থা  লণ্ডন তুমুল তুষারপাত প্রায় তুলকালাম বাধিয়ে দিয়েছে পশ্চিমের দেশগুলিতে। হাড়-কাঁপানো ঠাণ্ডার সঙ্গে পাল্লা দিয়ে চলছে বরফ-বৃষ্টি। তাপমাত্রা শূন্য ডিগ্রির নিচে চলে যাওয়ায় ইতিমধ্যেই বিপর্যস্ত হয়ে গিয়েছে ইংল্যাণ্ড, স্কটল্যাণ্ড ও উত্তর আয়ার্ল্যাণ্ডে যান-চলাচল ব্যবস্থা। তার মধ্যে আবার আবহাওয়া দফতরের পূর্বাভাস, তুষারপাত হবে আরও। আগামী সোমবারের মধ্যেই তাপ বেড়ে বরফ গলে যাওয়ার আশঙ্কায় এরই পাশাপাশি উড়িয়ে দেওয়া যাচ্ছে না স্থানীয় এলাকায় বন্যার সম্ভাবনাও। 

প্রবল তুষারপাতের জন্য অধিকাংশ ট্রেনই বাতিল করে দেওয়া হয়েছে। তারই মধ্যে উত্তর ইয়র্কশায়ারে চলছে দু’ একটি বাষ্পচালিত ট্রেন। ছবি এ এফ পি 

ঘন কুয়াশায় দৃষ্টিপথ ঝাপসা হয়ে যাওয়ায় হঠাৎই যেন বেড়ে গিয়েছে দুর্ঘটনার মাত্রা। একান্তই প্রয়োজন না হলে রাস্তায় বেরোতে বারণ করা হয়েছে সাধারণ মানুষকে। পুরু বরফে রেল লাইন ঢেকে যাওয়ায় বহু ট্রেন হয় বাতিল হয়েছে নতুবা দেরি করে ছেড়েছে। আয়ার্ল্যাণ্ডের বেলফাস্ট ও লণ্ডনের লিভারপুল ছাড়া অবশ্য অন্য সব বড় বিমানবন্দরগুলি অবশ্য খোলা ছিল। গণ্ডগোল হয়নি বিমান চলাচলেও। কিন্তু বরফের তলায় চাপা পড়েছে উত্তর-পশ্চিম ইংল্যাণ্ডের নৌবন্দর কামব্রিয়া। 

অন্যদিকে নিউ জার্সি ও কানেকটিকাট শহরের পাশ্ববর্তী এলাকাগুলিতে জারি করা হয়েছে চূড়ান্ত সতর্কতা। ঘন্টায় ৮০ কিলোমিটার বেগে তুষারঝড় ধেয়ে আসছে এমন খবরের পরিপ্রেক্ষিতে নাগরিকদের ঘরে থাকার অনুরোধ করা হয়েছে। বাতিল করা হয়েছে প্রায় ১০০টি বিমান। অনুমান করা হচ্ছে, এই ঝড়ে প্রতি ঘন্টায় প্রায় পাঁচ সেন্টিমিটার পুরু বরফ জমবে। 

অবিরাম তুষারপাত ও হাড়কাঁপানো ঠাণ্ডায় স্কটল্যাণ্ডের জনজীবনের সঙ্গে বিপর্যস্ত প্রাণিজগৎও। ছবি: এ এফ পি 


</TEXT>
</DOC>
<DOC>
<DOCNO>1010113_8karcha.utf8</DOCNO>
<TEXT>
 ২৪ পৌষ ১৪০৭ সোমবার ৮ জানুয়ারি ২০০১

 কলকাতার কড়চা আনন্দনগরী 

 দমিনিক লাপিয়েরের দেওয়া নাম নিয়ে কত না কথা চালাচালি। অথচ নামটি যে কলকাতার জন্য অব্যর্থ সেটা থেকে থেকেই দিনের অালোর মতো পরিষ্কার হয়ে যায়। থেকে থেকেই সহৃদয়, সুবিবেচক রাজনীতির কারবারিরা কলকাতার আনন্দময় স্বভাবটিকে ঝর্নার মতো উৎসারিত হওয়ার সুযোগ দেন। এ শহরের মানুষ দুঃখে কষ্টে সহস্র দৈনন্দিন জীবনযন্ত্রণায় পীড়িত হতে হতেও নায়কনায়িকাদের ওপর ভরসা রাখে, ভরসায় থাকে। ভরসা মিথ্যে নয়। তাঁরা ঠিক এক সময় দুঃখী মানুষের মনস্কামনা পূরণ করেন, কিছু না কিছু একটা উপলক্ষ খুঁজে নিয়ে বন্‌্‌ধ ডাকেন। উপলক্ষ ছাড়া বন্‌্‌ধ হয় না, অন্তত এখনও হয় না। কিন্তু শহরের দুঃখী মানুষ জানে, উপলক্ষ নিয়ে মাথা ঘামানোর বিন্দুমাত্র প্রয়োজন নেই, বন্‌্‌ধ যে দলেরই ডাকা হোক, যে কারণেই ডাকা হোক, বন্‌্‌ধ মানে হঠাৎ ছুটি, বন্‌্‌ধ মানে পড়ে-পাওয়া চৌদ্দ আনা। অতএব সেই চৌদ্দ আনাকে তুচ্ছ করতে নেই, প্রাণভরে তার আনন্দ উপভোগ করে নিতে হয়। সকালে উঠে কাজের তাড়া নেই, দুপুরে স্পেশাল মেনু, তারপর তোফা ‘সিয়েস্তা’, সন্ধেবেলায় মোড়ের আড্ডা, কিংবা সপরিবারে কাছেই কারও বাড়ি এক একটা দিন মসৃণ, ভোর থেকে শুরু করে রাতের শয্যায়। বন্‌্‌ধের কলকাতা মানে আনন্দের কলকাতা। আনন্দ ঘরে এবং বাইরে। 

 সেই অানন্দই সারা দিন রাস্তা জুড়ে ক্রিকেটের অাসর বসায়। অাপনার কাজ অাছে? বেরোতেই হবে? গাড়িতে যাবেন? যান, কিন্তু খুব সাবধান, গোটা রাস্তা আপনি বা অাপনার গাড়ির চালক যেন এক মুহূর্তও অসাবধান হবেন না। ওরা ক্রিকেট খেলছে। ওরা, কলকাতার ‘কচিকাঁচারা’, যাদের বয়েস পনেরো থেকে পঁয়তাল্লিশ। নানান চেহারার, নানান মূর্তির খেলোয়াড়। দরিদ্র এলাকায় এক রকম, ধনী এলাকায় আর এক রকম। কিন্তু আনন্দের প্রকাশে সবাই সমান, সবাই এক। যে কোনও গাড়ি ওদের আনন্দে অবাঞ্ছিত বাধা, তাই খুব সাবধান। মনে রাখবেন, অাজ পথের দাবি আপনার নয়, ক্রিকেটের। মনে রাখবেন, ক্রিকেটই আনন্দ, আনন্দই ব্রহ্ম। বন্‌্‌ধ মানে একটি দিনের অপচয়? চুপ কর, বেরসিক। বন্‌্‌ধ মানে একটি দিনের আনন্দনগরী। গত শুক্রবার ছবিটি তুলেছেন তারাপদ বন্দ্যোপাধ্যায়। 

 সুকুমার সেন ছেলেবেলায় স্বপ্ন ছিল রেলের চালক বা গার্ড হওয়ার। কৈশোরে ভাবতেন গণিতজ্ঞ হবেন নিউটনের মতো। শেষ পর্যন্ত হলেন গবেষক। ভাষাতত্ত্ব, ভারতবিদ্যা ও সাহিত্য গবেষণায় সুকুমার সেন (১৯০০-১৯৯২) এক এপিক নাম। সংস্কৃত ও অন্যান্য ভারতীয় ভাষা ও সাহিত্য, লোকসাহিত্য, রবীন্দ্রনাথ, রেলের কথা, সাহিত্যে ভূত ও গোয়েন্দার ইতিহাস, কলকাতার কাহিনী ইত্যাদি নানামুখী তাঁর রচনা। গত শতক জুড়ে ফলে ওঠা সেই বিচিত্র সৃজনের বিস্তৃত খতিয়ান সম্প্রতি পাওয়া গেল ভবতারণ দত্ত সংকলিত ‘সুকুমার সেনের রচনাপঞ্জী’তে (প্রকাশক ‘বর্ধমান সাহিত্য সভা’, প্রাপ্তিস্থান ১০ নম্বর রাজা রাজকৃষ্ণ ষ্ট্রিট, ফ্ল্যাট ৩২, ২০.০০)। বইটির আনুষ্ঠানিক প্রকাশ হল পশ্চিমবঙ্গ বাংলা আকাদেমির সভাঘরে। যৌথ উদ্যোগ আকাদেমি ও সুকুমার সেন প্রতিষ্ঠিত বর্ধমান সাহিত্য সভার। ‘বঙ্গসংস্কৃতিতে সুকুমার সেনের জীবন ও কর্ম’ বিষয়ে বললেন তপন রায়চৌধুরী। জানালেন ব্যক্তি সুকুমারকে কাছ থেকে দেখার স্মৃতি। অবিনয়ী মানুষটি স্তুতি শুনলে বলতেন, ‘দালালি করছেন কেন?’ আর ‘শনিবারের চিঠি’তে সজনীকান্তের বিদ্রূপ উপেক্ষা করে বলেছিলেন, ‘ও তো লিখবেই, ও যে কিছু লেখে না’। বঙ্গীয় সাহিত্য পরিষৎ ও সাহিত্য অকাদেমীর উদ্যোগে দু’দিনের আলোচনাচক্র বসবে এ মাসের ১৪ ও ১৫ তারিখ, পরিষৎ ভবনে। 

 চল্লিশে 

 টলমলে পায়ে হাঁটা শুরু ১৯৬০ সালে। বড় হয়ে ওঠার প্রচণ্ড ইচ্ছের পাশাপাশি ছিল বয়োজ্যেষ্ঠদের অপার স্নেহ। ললিতকলা আকাদেমির তৎকালীন সম্পাদক ভবেশ সান্যাল মহাশয় সহযোগিতা করাতেই পোল্যাণ্ডের একখানা দামি এচিং যন্ত্রের ঠাঁই হয় ধর্মতলা ষ্ট্রিটের স্টুডিয়োতে। তার পরে বিভিন্ন সদস্য-শিল্পী নানা সময়ে বিদেশ ঘুরে সমৃদ্ধ করেছেন সোসাইটির ছাপা-চিত্রের জ্ঞান-ভাণ্ডার। দেখতে দেখতে পার হয়ে গেছে চল্লিশ বছর। সোসাইটি অব কনটেম্পোরারি আর্টিস্টস এখনও ছটফটে যুবক। সম্প্রতি গ্যালারি-৮৮তে উদ্বোধিত সোসাইটির চব্বিশ জন শিল্পীর ‘গ্রাফিক্স-২০০০’ শীর্ষক প্রদর্শনীতে এর প্রমাণ পাওয়া গেল। এই শিল্পীদের কাজ নিয়ে প্রকাশিত হয়েছে এক সুদৃশ্য অ্যালবাম। প্রমাণ সাইজের আর্টবোর্ডে ঝকঝকে ছাপা। দাম ৫০ হাজার টাকা। ছাপা হয়েছে ৩০ কপি (৪০ নয় কেন?)। সুমন দত্তের ছবিতে সদস্য-শিল্পীরা সেই অ্যালবামটি দেখতে ব্যস্ত। প্রদর্শনীটি চলবে এ মাসের ১০ তারিখ পর্যন্ত। 

 খেলার বিজ্ঞান 

 ‘ছায়ার সঙ্গে কুস্তি করে গাত্রে হল ব্যথা’ এ বার আর ছায়াটায়া নয়, রোবটবাবু স্বয়ং হাজির হয়েছেন আপনাদের সঙ্গে ‘পাঞ্জা’ লড়তে। ওই পেল্লায় আয়নার দিকে তাকিয়ে সরু লাইনের ওপর দিয়ে হেঁটে দেখান দেখি আপনার বডি ব্যালেন্স কতটা। অথবা রাইফেল তুলে নিয়ে তাক করে দেখান আপনার নিশানা কত অব্যর্থ। এ দিকে আসুন এক প্রস্থ গলফ খেলা যাক। ইচ্ছে করলে ‘সুইং’ করে বলও করতে পারেন, এ পাশে রয়েছে দাবা, রোয়িং, বোলিং অ্যালি আরও কত কী! প্রতি ক্ষেত্রে ইলেকট্রনিক স্কোর জানিয়ে দেবে ক্রীড়াবিদ হিসাবে আপনি সফল না ব্যর্থ। ব্যর্থ হলে মন খারাপের কিছু নেই, বরং এখান থেকেই জেনে নিন একজন সফল ক্রীড়াবিদের পেছনে কাজ করে কোন ধরনের বিজ্ঞান। ন্যাশনাল কাউন্সিল অব সায়েন্স মিউজিয়ামস আয়োজিত, বিড়লা শিল্প ও কারিগরি সংগ্রহালয়ে ‘খেলার বিজ্ঞান’ শীর্ষক এই প্রদর্শনী চলবে ৩১ জানুয়ারি পর্যন্ত। 

 উৎসব 

 কোঁচড়ে আট ডলার আর হাতে সুটকেস নিয়ে ’৭৭-এ আমেরিকা যাত্রা করেন বিজয়গড়ের যুবক সুকান্ত ঘোষ। পেনসিলভানিয়ার স্টেট ইউনিভার্সিটি আর ক্যালিফোর্নিয়ার ক্যালস্টেড বিশ্ববিদ্যালয়ে ইলেকট্রিক্যাল ইঞ্জিনিয়ারিং পড়ে কর্মজীবন শুরু করেন সে দেশের নানা কল-কারখানায়। পরে সিলিকন ভ্যালিতে শুরু করেন ‘কসমস গ্রুপ অব ইণ্ডাষ্ট্রিজ’। সফ্‌টওয়্যার বাণিজ্যে অতঃপর লক্ষ্মীঠাকুরকে বশ করেন সুকান্ত। ’৯৮ থেকে বাঙালি লেখকদের গল্প, কবিতা, প্রবন্ধ এবং ফিচার নিয়ে প্রবাসী বাঙালিদের জন্য সুনীল গঙ্গোপাধ্যায়ের সম্পাদনায় দ্বিমাসিক পত্রিকা শুরু করেন সুকান্ত। গ্রাহক ছিলেন মাত্র ৩৫০ জন। ইতিমধ্যে তা ছাড়িয়েছে পাঁচ হাজার। আমেরিকা, ইউরোপ, এশিয়ার চল্লিশটি দেশে বাংলা পত্রিকা ‘উৎসব’ পৌঁছে যাচ্ছে নিয়মিত। এই বছর থেকে পত্রিকাটি বেরুবে প্রতি মাসে। 

 মেধার ঝলক 

 বায়োটেকনোলজির সুফল-কুফল নিয়ে ইতিমধ্যেই বিশ্বজুড়ে শুরু হয়েছে তর্কবিতর্ক। এবার খোদ কলকাতায়। উস্কে দিতে আসছেন অধ্যাপিকা জেনেট বেনব্রিজ। টিসাইড বিশ্ববিদ্যালয়ের স্কুল অব সায়েন্স অ্যাণ্ড টেকনোলজির অধ্যক্ষ। বলবেন জেনেটিক্যালি মডিফায়েড ফুড এবং এথিকস অব ক্লোনিং বিষয়ে। জামসেদ টাটা-র আলোচনা এক্সপ্লয়টিং রিসেন্ট রিসার্চ ইন জেনোমিকস ফর মেডিক্যাল অ্যাপ্লিকেশন বিষয়ে। জামসেদ দীর্ঘদিন রয়েছেন লণ্ডনের ন্যাশনাল ইন্সটিটিউট ফর মেডিক্যাল রিসার্চ-এ। ইউনিভার্সিটি অব ইস্ট লণ্ডনের অধ্যাপক এবং বিজ্ঞান বিষয়ক বিশেষজ্ঞ লেখক টম ওয়েকফোর্ড বসবেন স্কুলের কচিকাঁচাদের নিয়ে। ইউনিভার্সিটি অব ম্যানচেস্টার-এর ইমিউনোলজির অধ্যাপক ইয়ান হাচিনসন বলবেন জিনস অ্যাণ্ড ইমিউনিটি এবং জেনেটিক অব দ্য ইমিউন রেসপন্স বিষয়ে। যথাক্রমে বোস ইন্সটিটিউট, ইণ্ডিয়ান ইন্সটিটিউট অব কেমিক্যাল বায়োলজি, বিড়লা ইণ্ডাষ্ট্রিয়াল অ্যাণ্ড টেকনোলজিক্যাল মিউজিয়াম-এ আজ সকাল ১০টা থেকে শুরু হচ্ছে ‘ব্রাইট স্পার্ক’। চলবে ১১ জানুয়ারি অবধি। ব্রিটিশ কাউন্সিলের উদ্যোগে। 

 গোপন নথি 

 ‘নথিপত্র সংরক্ষণে সরকারি আগ্রহ তৈরি হয় লর্ড কর্নওয়ালিসের জমানায়’ বললেন রাজ্য লেখ্যাগারের অধিকর্তা প্রণবকুমার চট্টোপাধ্যায়। ‘সেই পর্ব থেকে হাল আমলের বহু গুরুত্বপূর্ণ নথিই রক্ষা করছে দফতর। আপাতত যতটুকু সংগ্রহে রয়েছে তা পরপর মাটিতে পেতে গেলে বাইশ কিলোমিটার দূরত্ব অতিক্রম করবে।’ এই সংগ্রহ থেকেই বিদ্যাসাগরের ১৮৪০-এর চাকরির আবেদন পত্র, ১৮৯০-এর বঙ্কিমচন্দ্র বিষয়ক সরকারি গোপন প্রতিবেদন, স্বামী বিবেকানন্দের চিঠিতে ব্রিটিশ সরকারের কালিমা লেপন সহ রামমোহন, রমেশচন্দ্র দত্ত, সুরেন্দ্রনাথ বন্দ্যোপাধ্যায়, ভূপেন্দ্রনাথ বসু, রবীন্দ্রনাথ, সুভাষচন্দ্র এবং সত্যজিৎ রায় সব মিলিয়ে ষোলো জন মনীষীর অপ্রকাশিত ২৬০টি নথিপত্র নিয়ে শুরু হল ‘বাংলার মনীষী’ শীর্ষক প্রদর্শনী এবং লেখ্যাগার সপ্তাহ পালন। গগনেন্দ্র প্রদর্শশালায়। চলবে ১০ জানুয়ারি অবধি (২-৮টা)। 

 ইতিহাসের মেলা 

 দৃশ্যটা খুব পরিচিত। শীতের কলকাতায় এমন হামেশাই দেখা যায়। রঙবেরঙ-এর ছাতা দিয়ে সাজানো প্রাঙ্গণে মেলা লোকের ভিড়। ব্যস্তসমস্ত কিন্তু নিরুদ্বিগ্ন প্রসন্ন মুখে লোকজন সমানেই বেরোচ্ছে আর ঢুকছে। ভিতরে ঢুকতে বোঝা গেল, প্রাঙ্গণ একটা নয়, কয়েকটা। বড় বড় নিশানা দিয়ে দেখানো আছে, কোথায় কী ঘটছে। আর উপ্‌চে পড়া ভিড় ঠেলাঠেলি করে ঠাহর করার চেষ্টা করছে নিশানাগুলো। একদিক থেকে ভেসে আসছে খাবারের গন্ধ। সেদিকে ধাওয়া করে দেখা গেল, অনেকের মাঝে হাতে কাগজের থালা নিয়ে, অমিত কোলাহল থেকে নিজেকে বাঁচানোর একান্ত চেষ্টায়, মনোযোগ-সহকারে দ্বিপ্রাহরিক আহারের পাট সারছেন আলিগড়ের বিখ্যাত ঐতিহাসিক ইরফান হবিব। নতুনত্বটা এখানেই। কেবল ইরফান কেন, সারা দেশের প্রায় সব প্রান্তের চেনা অচেনা ঐতিহাসিকরা ঘুরে বেড়াচ্ছেন চারদিকে। আড্ডার বিষয়েও ইতিহাস, কিংবা গবেষণা, কিংবা নেহাতই বিভিন্ন প্রদেশের ইতিহাস শিক্ষকদের কুশল বিনিময়। এবার ভারতীয় ইতিহাস কংগ্রেস হল কলকাতায়। কলকাতা বিশ্ববিদ্যালয়ের ইতিহাস বিভাগ তার হোতা। আলিপুর ক্যাম্পাসের তিন দিনের ইতিহাস মেলা। পাকিস্তান, বাংলাদেশের ঐতিহাসিকরাও মহা উৎসাহে মেতেছেন এখানে। ইতিহাস কংগ্রেস এখন কেবল ভারতীয় নয়, দক্ষিণ এশীয়। কোথাও কোথাও তা হলে সহজেই অতিক্রম করা যাচ্ছে রাজনৈতিক সীমানা নামক লৌহকঠিন প্রাচীর। 

 জরুরি 

 কেউ কি এডস আক্রান্ত হয়েছে? কী ভাবে বুঝবেন? হাতুড়ের পাল্লায় পড়লে রক্ষে নেই। যথার্থ এডস সংক্রমণ হয়েছে কি না জানবার ব্যবস্থা করেছে দুর্বার মহিলা সমন্বয় সমিতি। নাম ‘সিটি কাউন্সেলিং সেন্টার’। ভবানী দত্ত লেন (২৪১-৬২০০), সকাল ১০টা থেকে সন্ধ্যা ৬টা। এডস-এর জীবাণু শরীরে ঢুকলে যে সমস্ত উপসর্গ শুরু হয়, তার চিকিৎসার আয়োজনও রয়েছে এখানে। এডস-আক্রান্তদের হেলাফেলা থেকে বাঁচাতেও উদ্যোগী এঁরা। 

 নতুন বাড়ি 

 ১৮৫৫ সালে হিন্দু কলেজের সাত হাজার বই নিয়ে প্রেসিডেন্সি কলেজ গ্রন্থাগার শুরু। যত দূর জানা যায় প্রথম গ্রন্থাগারিক কালিদাস মজুমদার। তার পর একটু একটু করে প্রেসিডেন্সির গ্রন্থাগারে বই এখন প্রায় সাড়ে তিন লাখ, পত্রিকার বাঁধানো খণ্ড প্রায় পঞ্চাশ হাজার। কলা বিজ্ঞান ও অর্থনীতি-রাষ্ট্রনীতি এই তিন বিভাগীয় গ্রন্থাগার মিলে সংগ্রহ সংখ্যায় প্রেসিডেন্সি এখন জাতীয় গ্রন্থাগার ও কলিকাতা বিশ্ববিদ্যালয় গ্রন্থাগারের পরে। অবশ্য প্রথম দুটির মতো কোনও কেন্দ্রীয় ভবন এত দিন ছিল না প্রেসিডেন্সিতে। সেটির উদ্বোধন হল সম্প্রতি। সবে একতলার কাজ শেষ হয়েছে। পরিকল্পনা চার তলার। কম্পিউটারে পঞ্জিকরণ, বাঁধাই, প্রতিলিপি প্রভৃতির জন্য বরাদ্দ থাকছে আলাদা আলাদা ঘর। থাকছে ছোট প্রেক্ষাগৃহও। 

 পানসুপারি 

 শুধোলেন বাদল সরকার, ‘কাক কেমন করে ডাকে?’ উত্তরে পঁচাত্তর জন বালক-বালিকা ডাকতে শুরু করল, ‘কা, কা, কা!’ আপ্লুত বাদলবাবুর দ্বিতীয় প্রশ্ন, ‘ছাগল! ছাগলের ডাক শোনাও তো!’ অতঃপর শুনতে চাইলেন ব্যাঘ্র গর্জন। শুনলেনও। শ্যামবাজারের ‘ব্লাইণ্ড অপেরা’, ঠাকুরপুকুরের ‘সঞ্চার’, চেতলার ‘বিবেকানন্দ এডুকেশন সোসাইটি’, ঢাকুরিয়ার ‘জবালা’, সন্তোষপুরের ‘সংলাপ’, ভবানীপুরের ‘আশুতোষ ইন্সটিটিউট’ আর দক্ষিণ চব্বিশ পরগনার ‘শ্রীরামপুর চাইল্ড গাইডেন্স সেন্টার’-এর অন্ধ, প্রতিবন্ধী, মানসিক ভারসাম্যহীন সন্তানদের সঙ্গে শহরের পথশিশু বা যৌনকর্মীর সন্তানরা বুঝিয়ে দিল নাটকের পেশাদার কুশীলব হতে তারা প্রস্তুত (সঙ্গে তারই ছবি, তুলেছেন শান্তনু চক্রবর্তী)। সম্প্রতি বাগবাজার রিডিং লাইব্রেরির দোতলায় ওদের নিয়ে মিলন মেলার আয়োজন করেছিল ‘ব্লাইণ্ড অপেরা’, নাম ‘পানসুপারি উৎসব’। একে অন্যের হাতে হলুদ মাখানো সুপারি আর পান দিয়ে কচিকাচার দল গেয়ে উঠল ‘আমি পান দিলাম সুপারি দিলাম রে/ও বন্ধু তুমি আসিবার কালে....।’ দ্বিতীয় পর্বে ছিল যৌথ নাট্য কর্মসূচি। আগামিকাল সন্ধে ৬টা থেকে গোকির্ সদনে শুরু হচ্ছে ওদের চারটি নাটক, নৃত্যনাট্য এবং মূকাভিনয় নিয়ে ‘প্রতিবন্ধী ও প্রান্তিক নাট্যোৎসব ২০০১’। চলবে ১২ জানুয়ারি অবধি। ও দিকে ডানলপের শিশুসাথী তরুণ মিলন সমিতি আজ থ্যালাসেমিয়া প্রতিরোধ বর্ষ পালনে আয়োজন করেছে ছোটদের নাটক। 

 বিস্মৃত সঞ্জয় ১৯৪৮। গাঁধীর মৃত্যুর খবর পেয়ে স্তম্ভিত কলকাতা। কবি সঞ্জয় ভট্টাচার্য ডায়েরির পাতায় লিখলেন, ‘যিশুর খ্রিষ্টধর্মের মতো অহিংসার দিগ্বিজয় কি শুরু হতে পারে না এখন থেকে? জানি না। মনে হল, এ দেশে আর থেকে লাভ কী?’ লিখলেন, ‘একটি মনের মৃত্যু হল/ যে মন সূর্যের মতো শ্বেত স্বপ্ন দিয়েছিল রাত্রির আকাশে/ ...আর সেই মন নেই/ হয়তো এ অরণ্যের, মৃত্তিকার, পৃথিবীরও নেই আর মানে।’ এ কবিতা ছাপা হবে না ভেবে কবি ডায়েরিতে তুলে রেখেছিলেন। এতদিন পরে বিস্মৃতপ্রায় এই কবির বেশ কিছু অপ্রকাশিত কবিতা, ডায়েরি ও একটি সাক্ষাৎকার পড়ার সুযোগ পাওয়া গেল দেবাশিস বিশ্বাস ও বিকাশ গণচৌধুরী সম্পাদিত ‘বিষয়মুখ’ পত্রিকার সর্বশেষ সংখ্যায়। সাক্ষাৎকারটি প্রাঞ্জল স্বীকারোক্তিতে ভরা, কাদের তিনি কবি বলেন, কাদের বলেন না, বাংলা ভাষার দুর্বলতা কোথায়, নিজের লেখা সম্পর্কে তাঁর কী ধারণা, এই সব। ডায়েরির সময়কাল ১৯৪৫-এর শেষ থেকে ১৯৪৯-এর গোড়া পর্যন্ত। এ সময় কবি দেখছিলেন, যুদ্ধ আর রাজনীতি এমনকী তাঁকেও হীন মানুষে পরিণত করছে। ভাবছিলেন, বড় নেতারা অনুপ্রাণিত না করলেও কলকাতাবাসীর স্বাধীনতাদিবস উদ্‌যাপন কিন্তু তাঁর মনে বেশ উৎসাহ আনে। নিজের পাঠকসংখ্যার সীমাবদ্ধতায় তাঁর অভিমান ছিল। সুদীর্ঘ উপেক্ষার পর এই উদ্যোগ পাঠকদের কৃতজ্ঞ করবে। 

 কেমব্রিজ দম্পতি 

 ভারতের ঔপনিবেশিক যুগের ইতিহাস পড়বার সময় আমরা অনেক সময়ই মনে রাখি না যে ঔপনিবেশিকতা একটা বিশ্বব্যাপী ঘটনা এবং ভারত সেই বিশ্বব্যাপী নকশারই এক অংশ। পৃথিবীর নানা প্রান্তের নানা উপনিবেশের সঙ্গে ভারতের রাজনীতি আর সমাজের সংযোগ ছিল ঘনিষ্ঠ। ইতিহাস-মহলে এখন চেষ্টা চলছে এই শূন্যস্থানগুলি পূর্ণ করে সাম্রাজ্যবাদের বিশ্বছবিটা বার করে আনার। কেম্‌ব্রিজ বিশ্ববিদ্যালয়ের সুখ্যাত ঐতিহাসিক দম্পতি, ক্রিস্টোফার আর সুজান বেইলি, এই নিয়ে ব্যস্ত এখন। ডিসেম্বরের শেষ সপ্তাহে কলকাতা সফরে এলেন দুজনে। নেতাজি ভবন আয়োজিত এক সান্ধ্য সভায় উৎসুক শ্রোতারা মিলিত হলেন তাঁদের গবেষণা সম্পর্কে জানার জন্য। 

 কলকাতার সঙ্গে ক্রিস্টোফার বেইলির পরিচয় ছাত্রকাল থেকে। চাক্ষুষ দেখা হল অবশ্য তেত্রিশ বছর কেটে যাবার পর, ১৯৬৭-র পর এই প্রথম। সেবার ছিলেন স্যালভেশন আর্মির হস্টেলে। ‘যোগাযোগ কিন্তু কখনও ছিন্ন হয়নি’, বললেন তিনি। ‘কলকাতার ঐতিহাসিকরা তো সারা বিশ্ব চরকিপাক দিচ্ছেন সমানেই।’ সভার আয়োজক সুগত বসু বললেন, বেইলি দম্পতির পক্ষে এই যোগাযোগের কথা বলা সত্যিই সাজে, কারণ কেম্‌ব্রিজে তাঁদের বাড়ি কলকাতা তথা ভারতের গবেষক ছাত্রছাত্রীদের প্রায় অবধারিত আশ্রয়স্থল। 

 সুজান প্রথম এলেন এ দেশে। দ্বিতীয় বিশ্বযুদ্ধোত্তর দক্ষিণ-পূর্ব এশিয়া নিয়ে তাঁর কাজ। ফরাসি ঔপনিবেশিকরা হ্যানয়ে একটি গুরুত্বপূর্ণ প্রাচ্যবিদ্যার কেন্দ্র গড়ে তোলে, যে প্রাচ্যবিদ্যাচর্চায় ভারতেরও সর্বদা পরোক্ষ উপস্থিতি থেকেছে। ভারতের সঙ্গে এই অঞ্চলের সাংস্কৃতিক যোগাযোগ এতই ঘনিষ্ঠ যে ব্রিটেনের বিরুদ্ধে ভারতের আন্দোলনের সময়েও রমেশ মজুমদার, বীরেন্দ্রনাথ বসু প্রমুখ অনেক জাতীয়তাবাদী মনে করতেন যে এই দেশগুলি এক অর্থে ভারতের উপনিবেশ ছাড়া আর কিছুই নয়। ক্রিস বেইলি জানালেন, ব্রিটিশ সাম্রাজ্যের সূত্রে ভারত ও আয়াল্যার্েণ্ডর মধ্যে কতটা নিকট সম্পর্ক ছিল। যে উইলিয়াম জোনস্‌ ভারতে ছিলেন ‘পারসিয়ান জোনস্‌’, তিনিই আয়াল্যার্েণ্ড ‘আইরিশ জোনস্‌’। দুই দেশে প্রায় একই সময়ে চলছিল ইয়ং বেঙ্গল আর ইয়ং আয়ার্ল্যাণ্ড আন্দোলন। জাতীয়তাবাদী কাজকর্মের মধ্য দিয়ে এই যোগাযোগ ক্রমে আরও বাড়ে। কলকাতার ভাবধারার ঐতিহ্য দুই ইতিহাসবিদের গবেষণাতেই উল্লেখযোগ্য স্থান নিয়েছে। আর বর্তমান কলকাতা সম্পর্কে তাঁদের কী মতামত? ‘দারুণ শহর!’ তৎক্ষণাৎ জবাব দুই জনেরই। ‘আর সবচেয়ে অবাক কাণ্ড কলকাতার ট্র্যাফিক!’ কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1010101_1bdesh6.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

আমেরিকায় ভারতীয় দূতাবাসে রদবদল সংবাদসংস্থা  ওয়াশিংটন মার্কিন মুলুকে বুশ জমানা শুরু হওয়ার সঙ্গে সঙ্গেই এখানে ভারতীয় দূতাবাসে রদবদল ঘটতে চলেছে। মার্কিন যুক্তরাষ্ট্রের ভারতীয় রাষ্ট্রদূত নরেশ চন্দ্রের জায়গা নিতে চলেছেন ললিত মানসিংহ এবং উপরাষ্ট্রদূত টি পি শ্রীনিবাসনের জায়গায় আসছেন অলক প্রসাদ। 

ইতিপূর্বে ভারত-মার্কিন সম্পর্ক মজবুত করতে এই বিদায়ী ভারতীয় কূটনীতিকরা যথেষ্ট সফল হয়েছেন। ক্লিন্টন জমানায় সি টি বি টি-তে সই করার জন্য ভারতের উপর যথেষ্ট জোর খাটানো হয়েছিল। এ বার বুশের শাসন শুরু হওয়ার মুহূর্তে সবচেয়ে বড় প্রশ্ন এটাই, ভারত বিষয়ে মার্কিন দেশের অবস্থান ঠিক কী হবে। বুশ অবশ্য প্রকাশ্যে ঘোষণা করেছেন, তিনি সি টি বি টি-তে বিশ্বাস করেন না। মুম্বইয়ের কংগ্রেস নেতা মুরলী দেওরার মতে, বুশ নাকি তাঁকে এ ব্যাপারে যথেষ্ট আশ্বস্ত করেছেন। কাশ্মীর প্রসঙ্গেও মার্কিন মুলুকের ভূমিকা কী হয়, সেটা দেখার। সাধারণ ভাবে মনে করা হচ্ছে, ‘বাণিজ্য প্রধান’ বুশ রাজত্বে ভারত-মার্কিন সম্পর্ক আরও উন্নত হবে। 


</TEXT>
</DOC>
<DOC>
<DOCNO>1010112_bidesh.utf8</DOCNO>
<TEXT>


জাকার্তায় অটল

ছবিতে বিদেশ


</TEXT>
</DOC>
<DOC>
<DOCNO>1010116_panjika.utf8</DOCNO>
<TEXT>
 ২ মাঘ ১৪০৭ মঙ্গলবার ১৬ জানুয়ারি ২০০১

দিনপঞ্জিকা দৃক্‌সিদ্ধ 

মঙ্গলবার ২ মাঘ ১৬ জানুয়ারি। 

সপ্তমী প্রাতঃ ৬-২৪ পর্যন্ত পরে অষ্টমী ৫৮-৫৫ শেষ রাত্রি ৫-৫৭ পর্যন্ত। 

চিত্রা রাত্রি ১-৩১ পর্যন্ত। 

বারবেলা ৭-৪৩ থেকে ৯-৪ পর্যন্ত পুনঃ ১-৭ থেকে ২-২৭ পর্যন্ত। 

অমৃতযোগ দিবা ৮-৩২ থেকে ১০-৪১ পর্যন্ত পুনঃ ১২-৪৯ থেকে ২-১৬ পর্যন্ত পুনঃ ২-৫৯ থেকে ৪-২৪ পর্যন্ত। রাত্রি ৬-০ পর্যন্ত পুনঃ ৮-৪০ থেকে ১১-১৮ পর্যন্ত পুনঃ ১-৫৮ থেকে ৩-৪৩ পর্যন্ত। 

অন্য পঞ্জিকা 

২ মাঘ। 

সপ্তমী ১২-২৪-২ পর্যন্ত। 

হস্তা ৭-২৬-৩৩ পর্যন্ত। 

বারবেলা ৭-৪৫-১৩ থেকে ৯-৫-৩৭ পর্যন্ত। 

অমৃতযোগ ৮-৩১ থেকে ১০-৪৩ পর্যন্ত ও ১২-৫৬ থেকে ২-২৫ পর্যন্ত ও ৩-৯ থেকে ৪-৩৭ পর্যন্ত। রাত্রি ৬-১৩ পর্যন্ত ৮-৪৯ থেকে ১১-২৫ পর্যন্ত ও ১-৫৯ থেকে ৩-৪৩ পর্যন্ত। 

২০ শওয়াল। 


</TEXT>
</DOC>
<DOC>
<DOCNO>1010424_pic.utf8</DOCNO>
<TEXT>


 সম্ভাব্য হামলা রুখতে অসমে ভারত-বাংলাদেশ সীমান্তের মানকাছাড়ে মর্টার ট্রেঞ্চ খুঁড়ছে সীমান্তরক্ষী বাহিনী।  এ এফ পি 


</TEXT>
</DOC>
<DOC>
<DOCNO>1010216_13cass.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

 ক্যাসেট সমালোচনা 

 কুমার শানু, কবিতা, অলকা, অভিজিৎ 

 বাংলা ছবির গান-‘পরিচয়’। এইচ এম ভি। ৩৫ টাকা। 

 রমা, সুব্রত, প্রবীর, অগ্নিভ 

 কবিতা থেকে গান। ভাবনা। ৪০ টাকা। 

 কুমার শানু 

 বাংলা আধুনিক গান-‘তোমাকে শোনাবো বলে’। ৮টি গান। টি সিরিজ। ৩২ টাকা। 

 সুকন্যা 

 রবীন্দ্রংগীত-‘গভীর অনুভবে’। সাউণ্ড উইং থেকে প্রকাশিত ৮টি গানের সংকলন। ৩০ টাকা। 

 ভি বালসারা, নিশীথ, সুপর্ণা 

 কথা, সুর ও যন্ত্রের অবিস্মরণীয় মেলবন্ধন ঘটিয়েছেন শিল্পী সুপর্ণা ঘোষ। রাগা। ৩৫ টাকা। 

 অভিজিৎ 

 বাংলা আধুনিক গান-‘বাঁচতে ইচ্ছা করে’। ৮টি গানের সংকলন। রাগা। ৩৫ টাকা। ক্যাসেট সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010102_2edit3.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

প্রবন্ধ ১.. মুখ্যমন্ত্রীর হাততালি প্রাপ্তি শুনে, মিথ্যে বলব না, ভয় হয় অনির্বাণ চট্টোপাধ্যায় মুখ্যমন্ত্রীর আসনে বসার পর দু’মাসে বুদ্ধদেব ভট্টাচার্য যত হাততালি পেয়েছেন, সমগ্র রাজনৈতিক জীবনে বোধহয় তত পাননি। হাততালির নানা অর্থ হয়। জনপ্রিয় শিল্পীর গান শুনে ভক্তরা হাততালি দিলে তার এক অর্থ, জনপ্রিয় শিল্পীর আগে গাইতে বসে পাড়ার উঠতি গাইয়েকে যে হাততালি শুনতে হয় তার আর এক অর্থ। কিন্তু বুদ্ধদেব ভট্টাচার্য যে হাততালি শুনছেন তার অর্থ নিয়ে কোনও সংশয় নেই। তা ভাল হাততালি, নির্ভেজাল প্রশংসার সূচক, যে প্রশংসায় অনেকখানি বিস্ময়ও মিশে আছে, যে বিস্ময়কে সাহেবি কেতায় বলে: প্লেজেন্ট সারপ্রাইজ। 

ভাল হাততালি নিয়েও কিন্তু একটা মুশকিল আছে। তার মধুর ধ্বনি মাথায় ঢুকে যেতে পারে। তখন বোঝা যায় না, গানের জন্য হাততালি, না হাততালির জন্য গান। কথাটা মনে হয়েছিল গত শতাব্দীর শেষ সপ্তাহে, পুলিশের প্রতি মুখ্যমন্ত্রীর সম্ভাষণ শুনে। সে সম্ভাষণ ইতিমধ্যেই সুপ্রসিদ্ধ। সশস্ত্র দুষ্কৃতীরা আক্রমণ করলে পুলিশ যেন গুলি চালাতে দ্বিধা না করে, এটাই আপাতদৃষ্টিতে সেই ভাষণের মূল প্রতিপাদ্য। কথাটা জনসভার মাঝে পড়তে না পড়তেই প্রবল হাততালি শোনা গিয়েছিল। তার পর অবিরত প্রতিধ্বনি। বৈঠকখানায়, চায়ের পেয়ালায়, সুরাপাত্রে, সংবাদপত্রের সম্পাদকীয় প্রবন্ধে, বৈজ্ঞানিক, অাধা-বৈজ্ঞানিক ও অবৈজ্ঞানিক জনমতসমীক্ষায় সমর্থন, প্রশংসা আর অভিনন্দনের ঢেউ। এবং, যাঁরা এরই মধ্যে অন্য কথা বলবার চেষ্টা করছেন তাঁদের কড়া ধমক: চোপ, রাষ্ট্র চলছে! মুখ্যমন্ত্রী নিজেও কি ভাবতে পেরেছিলেন, এত করতালি পাবেন ওই একটি কথায়? 

কথাটা শুনে প্রথমেই একটা খটকা লাগে। বোমা পিস্তল হাতে ডাকাতের দল আক্রমণ করতে এলে গুলি চালাতে হবে, এটা পুলিশের কান কামড়ে বলার খুব দরকার ছিল বুঝি? পশ্চিমবঙ্গের পুলিশ বুঝি সশস্ত্র ডাকাত-দলের মুখোমুখি হয়ে পড়লে বুদ্ধদেব ভট্টাচার্যের পূর্বসূরির ভাষায় দাঁড়িয়ে দেখে? তবে কি মুখ্যমন্ত্রী পরিকল্পিত ভাবেই সাধারণ কথাটাকে একটু নাটকীয় করে বলেছেন? যাতে তা আলোড়ন তোলে? গুলি করে সশস্ত্র দুষ্কৃতীদের ‘উড়িয়ে দিন’, ‘হিউম্যান রাইটস-ফিউম্যান রাইটস-এর ভয় পাবেন না’ এই শব্দচয়ন শুনে তেমন একটা সংশয় হয় বইকী। 

এবং, এক দিকে মুখ্যমন্ত্রীর কথামালা ও বাচনভঙ্গি, অন্য দিকে হাততালির প্রবাহ এই সওয়াল-জবাব নিয়ে ভাবতে ভাবতে সংশয় ক্রমশ আশঙ্কায় রূপান্তরিত হয়। আশঙ্কাটা সশস্ত্র দুষ্কৃতীদের জন্য নয়, নিজের জন্য, নিজেদের জন্য। আশঙ্কার প্রথম কারণ, আমরা কি সত্যি সত্যিই এত সরলমতি হয়ে পড়েছি যে বিশ্বাস করব, পুলিশ গুলি চালিয়ে ডাকাতদের উড়িয়ে দিলেই সব সমস্যা মিটে যাবে? পুলিশ গুলি চালিয়ে দুষ্টু লোকদের উড়িয়ে দিচ্ছে না বলেই ডাকাতি বা অন্যবিধ দুষ্কর্ম বাড়ছে? সমাজ, রাজনীতি এবং রাষ্ট্রের পরতে পরতে সমাজবিরোধিতার যে জটিল যোগসূত্রগুলি দীর্ঘ দিন ধরে লালিত হয়েছে, যার দাপটে রাজনীতির দুষ্কৃতায়ন বলে একটি শব্দবন্ধ রচিত ও জনপ্রিয় হয়ে গেছে, আমরা আর সেগুলি নিয়ে তত মাথা ঘামাব না? পুলিশ গুলি করে সমাজবিরোধীদের উড়িয়ে দেবে শুনেই নির্বোধ আহ্লাদে আহ্লাদিত হব? 

এই আহ্লাদ বিচ্ছিন্ন নয়। এই হাততালি আকস্মিক নয়। আমরা এখন এ ভাবেই ভাবি, সত্যিই। আর সেটাই আশঙ্কার দ্বিতীয় ও প্রধান কারণ। সন্দেহ হয়, মানবাধিকার নিয়ে অনেক কথা-বলা, অনেক পথ-হাঁটার পরেও সেই অধিকারের মাহাত্ম্য আমাদের মর্মে প্রবেশ করেনি, ‘হিউম্যান রাইটস-ফিউম্যান রাইটস’ নিয়ে মাথা ঘামাতে আমরা রাজি নই। আমরা বিশ্বাস করি, ও সব কথার কথা, তা নিয়ে সেমিনার করা যায়, পত্রপত্রিকায় প্রবন্ধ লেখা যায়, টেলিভিশনে আসর জমানো যায়, প্রশাসন চালানো যায় না। আমরা জানি, মানবাধিকার বাঁচিয়ে কাজ করতে গেলে পুলিশ কাজ করতেই পারবে না, অপরাধীদের শায়েস্তা করতে গেলে কঠোর হতেই হবে। কঠোর হওয়া মানে? সে সব পুলিশের জানা আছে। 

পরিচিত কণ্ঠস্বর। পুলিশের কণ্ঠস্বর। মানবাধিকারের পক্ষে সওয়াল শুনলেই তাঁরা এই জবাব দিয়ে থাকেন। তাঁদের জবাব তাঁরা দেবেন, সেটাই স্বাভাবিক। ভয় হয়, যখন জনসমাজও সেই কণ্ঠস্বরে স্বর মেলায়, পুলিশের জবাব সেই সমাজের মুখেও শোনা যায়। আরও ভয় হয় যখন মনে পড়ে, এই স্বর বিচ্ছিন্ন নয়, প্রক্ষিপ্ত নয়, এই স্বর উঠে আসছে এমন এক সমাজ থেকে যা তার দৈনন্দিন আচরণে ক্রমশই হিংস্র থেকে হিংস্রতর হয়ে উঠছে। কেবল গণপ্রহারের হিংস্রতার কথা নয় সেটা, গণপ্রহার তো হিংস্রতার একটা চরম প্রকাশ, পথেঘাটে, হাটেবাজারে অহোরাত্র যে জনসমাজকে দেখি, তা এক অসহিষ্ণু, অস্থির, প্রায়শ অপ্রকৃতিস্থ মুখচ্ছবি। সেই সমাজ যে ভাবে রাস্তায় হাঁটে, যে ভাবে গাড়ি চালায়, যে ভাবে গাড়ির চালককে আরও জোরে চালাতে উত্তেজিত করে, যে ভাবে বাসে বা ট্রেনে বসার আসনের জন্য কাড়াকাড়ি মারামারি করে, যে ভাবে বাড়ির শিশুশ্রমিককে শরীরে মনে নিপীড়িত করে, যে ভাবে স্কুলের পড়ুয়াদের নির্মম শাস্তি দেয়, যে ভাবে রাস্তাঘাটে বয়স্ক মানুষের সঙ্গে কথা বলে, তা এক কথায় বর্বর। তার আচরণ থেকে পুরনো গ্রামীণ সভ্যতা অন্তর্হিত হয়েছে, নতুন নাগরিক সভ্যতা আসেনি, দুই পৃথিবীর মাঝখানে পড়ে এ এক করুণ অবস্থা। 

করুণ এবং ভয়ঙ্কর। ‘হিউম্যান রাইটস-ফিউম্যান রাইটস-এর ভয় পাবেন না’ শুনে এই সমাজ যখন উল্লাসে হাততালি দেয়, তখন মনে পড়ে যায় গত শতাব্দীর সবচেয়ে ভয়ঙ্কর গানটির কথাগুলো: ‘‘একখানা ইট যদি পাওয়া যেত/ নোংরা মুখটা করতাম থেঁতো/ ভাবতে ভাবতে গেল এক জন/ ক্ষতবিক্ষত ছেলেটার কাছে,/ যেন দুজনের শত্রুতা আছে...।’’ মিথ্যে বলব না, ভয় লাগে। নিজেদের জন্য। নিজের জন্য। 

এই সমাজকে দোষ দেব না। তার এই পরিণতি অহেতুক নয়। এক দিনে সে এমন অসহিষ্ণু, এমন হিংসাগর্ভ হয়ে ওঠেনি, এ অনেক দিনের, অনেক জনের পাপের ফল। গুলি করে ডাকাতদের উড়িয়ে দিতে মুখ্যমন্ত্রী যাঁদের সাহস দিচ্ছেন, তাঁদের আচরণও এ জন্য অনেকখানি দায়ী, কিন্তু শুধু পুলিশের অকর্মণ্যতা ও দুর্নীতির উপর সব দায় চাপিয়ে দিলে অন্যায় হবে, বরং মূল দায়িত্ব যদি কারও থাকে, সে দায়িত্ব রাজনীতির নায়কদেরই। তাঁদেরই সুযোগ ছিল অন্য ধরনের সমাজ তৈরি করার, যে সমাজ কথায় কথায় মারমুখী হয়ে ওঠে না, হিংস্রতাকে হিংস্রতা বলে চিনতে পারে, ন্যায়বিচার বলে ভুল করে না, পুলিশের গুলিতে সব সমস্যার সমাধান হয়ে যাবে বলে বিশ্বাস করে না। 

রাজনীতিকরা সেই সুযোগ কাজে লাগাননি, কাজে লাগাতে চেয়েছেন বলেও মনে হয় না। যদি চাইতেন, তবে তাঁদের আচরণ অন্য রকম হত, ভাষা অন্য রকম হত, রাজনৈতিক প্রতিদ্বন্দ্বিতাকে তাঁরা অস্ত্রের লড়াই এবং গালিগালাজের প্রতিদ্বন্দ্বিতা হয়ে উঠতে (বা নামতে) দিতেন না, যে প্রতিদ্বন্দ্বিতা অচিরেই এ রাজ্যে ভোটসভায় আবার শোনা যাবে। সেই গালিগালাজ শুনেও কিন্তু শ্রোতারা পরম উল্লাসে হাততালি দেবেন। 

তাই বলছিলাম, জনতার হাততালি শুনে চমৎকৃত হওয়ার আগে এক বার একটু ভেবে দেখলে ভাল হত না? গত শতাব্দীতে না হয় ভাবেননি, নতুন শতকে নতুন ভাবনায় ক্ষতি কী? 


</TEXT>
</DOC>
<DOC>
<DOCNO>1010105_5bus1.utf8</DOCNO>
<TEXT>
 ২১ পৌষ ১৪০৭ শুক্রবার ৫ জানুয়ারি ২০০১

বদলি এড়াতেই রাষ্ট্রায়ত্ত ব্যাঙ্কে স্বেচ্ছাবসরের হিড়িক অফিসারদের প্রজ্ঞানন্দ চৌধুরী  কলকাতা অবসরের বয়স ৬০ থেকে ফের ৫৮ হওয়ার আশঙ্কা এবং বদলির সম্ভাব্য ঝামেলা এড়াতেই প্রধানত রাষ্ট্রায়ত্ত ব্যাঙ্কের অফিসাররা স্বেচ্ছাবসর নেওয়ার জন্য লাইন দিচ্ছেন। এ যাবৎ যে ৫টি রাষ্ট্রায়ত্ত ব্যাঙ্কে স্বেচ্ছাবসর প্রকল্প শেষ হয়েছে তাতে দেখা গিয়েছে মোট আবেদনকারীর ৮০ শতাংশই অফিসার। ব্যাঙ্কের স্বেচ্ছাবসর প্রকল্প সাধারণ কর্মীদের সেই ভাবে আকৃষ্ট করতে না পারলেও অফিসাররা প্রকল্পের সুবিধা নিতে বিশেষ ভাবে আগ্রহ দেখিয়েছেন। 

কেবল ওই দুটিই নয়, স্বেচ্ছাবসর প্রকল্প গ্রহণে অফিসারদের এগিয়ে আসার পিছনে আরও কয়েকটি কারণ রয়েছে। বহু ক্ষেত্রেই অফিসাররা হিসাব করে দেখেছেন যে, স্বেচ্ছাবসর প্রকল্প গ্রহণ না করলে আর্থিক দিক থেকেও তাঁরা ক্ষতিগ্রস্ত হবেন। 

অল ইণ্ডিয়া ব্যাঙ্ক অফিসার্স অ্যাসোসিয়েশনের সাধারণ সম্পাদক শান্তিরঞ্জন সেনগুপ্ত অবশ্য অভিযোগ করেন, বর্তমানে ব্যাঙ্কের অফিসাররা চাকরির ব্যাপারে নিরাপত্তার অভাব বোধ করছেন। অবস্থা এমনই যে, তাঁরা বস্তুত আতঙ্কের মধ্যে দিন কাটাচ্ছেন। কারণ, ঋণ দানের ক্ষেত্রে কোনও রকম ভুলত্রুটির ফলে পরবর্তী কালে ব্যাঙ্ক যদি প্রতারিত হয় তাহলে তার দায়িত্ব পুরোটাই বর্তায় অফিসারদের উপর। এই ধরনের ঘটনার জন্য এ যাবৎ যত চার্জশিট, ভিজিল্যান্স অথবা সি বি আই তদন্ত হয়েছে তার প্রায় সবগুলিই হয়েছে অফিসারদের বিরুদ্ধে। 

অফিসাররা যে হারে স্বেচ্ছাবসর নিচ্ছেন তাতে বাদবাকি যাঁরা থাকবেন তাঁদের উপর কাজের চাপ অত্যধিক বাড়বে বলে আশঙ্কা প্রকাশ করেছেন অনেকেই। কারণ, ব্যাঙ্ক স্বেচ্ছাবসর প্রকল্পের জন্য যে অর্থ খরচ করবে তার উপর ৩৫ শতাংশ আয়কর ছাড় পাবে। তবে শর্ত হল, স্বেচ্ছাবসর দেওয়ার পর সংশ্লিষ্ট পদগুলিতে নতুন লোক নিয়োগ করা যাবে না। এর ফলে ভবিষ্যতে অফিসারদের উপর কাজের চাপ অত্যধিক বৃদ্ধি পাবে। এই আশঙ্কাও অফিসারদের স্বেচ্ছাবসর নিতে উৎসাহিত করছে। যে সমস্ত ব্যাঙ্কে অদূর ভবিষ্যতে এই প্রকল্প চালু হতে চলেছে সেখানে অফিসাররা আরও বেশি করে স্বেচ্ছাবসর নিতে পারেন বলে অনেকেই আশঙ্কা প্রকাশ করেছেন। 

শান্তিবাবু জানান, ব্যাঙ্ক শিল্পে কম্পিউটার চালু হওয়ার পর অফিসারদের কাজ অনেক বেড়ে গিয়েছে। সমীক্ষা করে দেখা গিয়েছে যে, কম্পিউটার চালু হওয়ার পর সাধারণ রুটিন মাফিক কাজ কমলেও সুপারভাইজরির কাজ অনেক বেড়েছে। এর জন্য ব্যাঙ্ক অব ইণ্ডিয়া সহ বেশ কয়েকটি ব্যাঙ্কের পরিচালন পর্ষদই অফিসারের সংখ্যা বৃদ্ধি করা জরুরি বলে আগেই অভিমত প্রকাশ করেছে। অফিসারদের উপর কাজের চাপ বাড়ার ফলে ভুলত্রুটির পরিমাণও বৃদ্ধি পাবে এই আশঙ্কাতেও অনেক অফিসারই স্বেচ্ছাবসর নেওয়ার সিদ্ধান্ত নিয়েছেন। 

বর্তমানে ব্যাঙ্ক শিল্পে বদলির যে নিয়ম চালু আছে তাতে সাধারণ কর্মীর রাজ্যের বাইরে তো দূরের কথা শহরের বাইরেও বদলি হতে হয় না। কিন্তু অফিসারদের দেশের যে কোনও জায়গায় বদলি করা যেতে পারে। যে সমস্ত অফিসারের বয়স ৫০ পার হয়েছে তাঁরা বদলির ঝামেলা এড়াতে স্বেচ্ছাবসর নিতে উৎসাহিত হয়েছেন। 

অফিসারদের মধ্যে অনেকেরই স্বেচ্ছাবসর নেওয়ার পর অন্য চাকরি পাওয়ার সম্ভাবনা রয়েছে। বিশেষ করে যাঁরা বিদেশি মুদ্রা, ট্রেজারি বিভাগে অথবা ঋণ দেওয়ার জন্য প্রকল্প খতিয়ে দেখার কাজ করতেন তাঁদের চাকরির বাজার দর এখন তুঙ্গে বলে জানান শান্তিবাবু। বিভিন্ন বেসরকারি ব্যাঙ্ক, এন বি এফ সি, মিউচুয়াল ফাণ্ড, বিদেশি মুদ্রা ডিলার ইত্যাদি সংস্থা রাষ্ট্রায়ত্ত ব্যাঙ্কের অভিজ্ঞ অফিসারদের নিয়োগ করতে বিশেষ আগ্রহী। 

উদাহরণ দিলে বিষয়টি আরও স্পষ্ট হবে। একটি রাষ্ট্রায়ত্ত ব্যাঙ্কের মাঝারি মাপের অফিসার মনোজিত সরকার। তিনি স্বেচ্ছাবসর নিয়েছেন। মনোজিতবাবু জানালেন, তিনি হিসাব করে দেখেছেন, স্বেচ্ছাবসর না নিলে তাঁর প্রায় ১২ লক্ষ টাকা লোকসান হবে। মনোজিতবাবুর ৩৬ বছর চাকরি হয়েছে। বাকি আছে আরও ৬ বছর। তিনি বললেন, ‘‘অবসরের বয়স ৬০ থেকে ৫৮ বছর করা হলে ওই ২ বছরের জন্যই আমার বেতন বাবদ ক্ষতি হবে প্রায় ৪ লক্ষ টাকা। এখন স্বেচ্ছাবসর নেওয়ার ফলে আগামী ৬ বছরে পেনশন বাবদ আমার অতিরিক্ত আয় হবে প্রায় সাড়ে ৩ লক্ষ টাকা। এ ছাড়া স্বেচ্ছাবসর ক্ষতিপূরণ বাবদ আমি যে অর্থ পাব তার থেকে প্রভিডেন্ট ফাণ্ডে আমার বাকি ৬ বছরে যা জমবে সেই টাকা বাদ দিলে দেখা যাচ্ছে আমার লাভ হবে প্রায় ৪ লক্ষ টাকা।’’ নিয়মিত চাকরি থাকলে যে সমস্ত আর্থিক সুবিধা পাওয়া যেত তার অনেকটাই পূরণ হয়ে যাবে স্বেচ্ছাবসর নেওয়ার পর পুরো টাকাটা বিভিন্ন জমা প্রকল্পে বিনিয়োগ করে। তাই আর্থিক কারণও মনোজিতবাবুকে স্বেচ্ছাবসর নিতে বিশেষ উৎসাহিত করেছে। 


</TEXT>
</DOC>
<DOC>
<DOCNO>1010114_rashifal.utf8</DOCNO>
<TEXT>
 ২৬ কার্তিক ১৪০৭ রবিবার ১২ নভেম্বর ২০০০

সাপ্তাহিক রাশিফল সব্যসাচী ১২-১৮ নভেম্বর ২০০০ আলোচ্য সপ্তাহে রাশিচক্রে গ্রহসংস্থান যথা 

বৃষে বক্রী শনি বক্রী বৃহস্পতি, মিথুনে রাহু, কন্যায় মঙ্গল, তুলায় বুধ রবি, ধনুতে কেতু। চন্দ্রের রাশি ও নক্ষত্র পরিক্রমা মেষ কৃত্তিকা থেকে কর্কট অশ্লেষা, তিথিভোগ কৃষ্ণা প্রতিপদ থেকে অষ্টমী, যোগসঞ্চার জ্যেষ্ঠা বরীয়ান থেকে পূর্বভাদ্রপদ ব্রহ্মযোগ পর্যন্ত।বুধবার রাত্রি ৩।৫৪ মিঃ গতে রবি বৃশ্চিকে যাবেন। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য। 

মেষ: আধ্যাত্মিক উন্নতি ও মানসিক প্রশান্তিলাভ। স্বাস্থ্য ও সম্পত্তির সুরক্ষা বিষয়ে সতর্কতা। জীবাণু সংক্রমণ ও উদরপীড়া, জ্বর ও জণ্ডিস হতে পারে। সপ্তাহের আদ্যভাগে অর্থসঙ্কট থেকে মুক্তিলাভ, দেহারোগ্য ও শত্রুর সঙ্গে সসম্মান সন্ধি। মধ্যভাগে মকদ্দমা ও পুলিশি ঝামেলা, দাম্পত্য শান্তিরক্ষায় যত্ন নিন, অধিকার বিষয়ে সচেতনতা। অন্তভাগে গুরুজনের আনুকূল্যলাভ, বিমা ও উত্তরাধিকারসূত্রে প্রাপ্তি, সঞ্চয়বৃদ্ধি ও বক্ষঃপীড়া। মেষলগ্নে জাত ব্যক্তির বহুবুদ্ধি ব্যক্তির পরামর্শলাভ, সৌভাগ্যের সূচনা, ভ্রাতা ও ভগিনীর শুভ বিবাহ ও ব্যবসায় উন্নতি। বৃষ: প্রবঞ্চনায় বা চুরির জন্য ক্ষতি, অর্থের অপচয় বিষয়ে সতর্ক হবেন, ভ্রমণ সম্পত্তি ক্রয় ও ও ঋণশোধের জন্য ব্যয়। পরোপকার ও স্বার্থত্যাগ, গুরুজনের সেবা ও পারিবারিক দায়িত্ব পালন। সপ্তাহের আদ্যভাগে বক্ষঃপীড়া ও পাদপীড়ায় ক্লেশ, সঞ্চয়বৃদ্ধি, দৈহিক আরোগ্যলাভ। মধ্যভাগে অধিক বাক্যব্যয় অনুচিত, বিতর্কবিবাদের মধ্য দিয়ে বিত্ত সম্পত্তিবৃদ্ধি ও কাব্যচর্চা। অন্তভাগে কর্মে মৌলিক চিন্তা ও কৃতিত্বের স্বীকৃতিলাভ, উপার্জনবৃদ্ধি ও প্রিয়জনের বিবাহ। বৃষলগ্নে জাত ব্যক্তির মিত্রবৃদ্ধি, দোহারোগ্য,বাহন ক্রয় ও নতুন গৃহ নির্মাণ, মানসিক শান্তি। মিথুন: স্ত্রী-পুত্র পরিজন বিষয়ে সুখী, কোনও নতুন পরিকল্পনা ও কর্মপদ্ধতি সফল হতে পারে। চিকিৎসক, আইনজ্ঞ ও ব্যবসায়ীর সাফল্যলাভ। আর্থিক ও বৈষয়িক অবস্থার উন্নতি। সপ্তাহের আদ্যভাগে কর্মপ্রগতিতে বাধা, পত্নীর দেহারোগ্য, পরিস্থিতি বুঝে কাজ করুন। মধ্যভাগে শ্লেষ্মাবৃদ্ধি শ্বাসকাসাদি ক্লেশ, একাধিক কর্মসূত্রে সদুপায়ে অর্থাগম। অন্তভাগে কর্মে সংস্থাগত পরিবর্তন ও উপার্জনবৃদ্ধি, সহকর্মীদের মতামত জেনে কাজ করুন। মিথুন লগ্নে জাত ব্যক্তির আয়বৃদ্ধি, ভ্রাতা, ভগিনীর কর্মে সাফল্য, নির্জনবাস ও আধ্যাত্মিক মনন। কর্কট: সামাজিক প্রতিষ্ঠালাভ, সম্মান ও প্রভাব প্রতিপত্তিবৃদ্ধি। বৈজ্ঞানিক ও সঙ্গীতজ্ঞ সম্মানিত হতে পারেন। সন্তানের মেধার বিকাশ, উচ্চতর অধ্যয়ন ও গবেষণায় সাফল্য। সপ্তাহের আদ্যভাগে প্রিয়জন ও স্বজনবর্গের শুভলাভ, বহুশ্রমযোগে কর্মে উন্নতি। মধ্যভাগে সন্তানের ভবিষ্যৎ বিষয়ে চিন্তাভাবনা, সাহিত্য ও সঙ্গীতচর্চা, আশুকার্যসিদ্ধি। অন্তভাগে বিবিধ কারণে অর্থব্যয়, বুদ্ধিবিভ্রম ও মনের চঞ্চলতা, দ্রব্যর্থের অপচচয়। কর্কটলগ্নে জাত ব্যক্তির গৃহে শুভ অনুষ্ঠান, বহুজন সমাগম, বিবিধ আলোচনা ও সম্পত্তি ক্রয়। সিংহ: গুরুজন ও স্বজনবর্গের শুভ সংবাদ পেতে পারেন। উচ্চতর বিদ্যর্জন ও প্রশিক্ষণলাভ। সন্তানের স্বাস্থ্য ও লেখাপড়ার দিকে লক্ষ রাখুন। ভাগ্য অন্বেষণে বিদেশযাত্রা সফল হতে পারে। সপ্তাহের আদ্যভাগে মানসিক সন্তোষ, উপার্জন ও সঞ্চয়বৃদ্ধি, সাহিত্য ও সঙ্গীতচর্চা। মধ্যভাগে বহুব্যয়ের জন্য সঞ্চয় অল্প, গুরুজনের সময়োচিত উপদেশ ও কর্মে কৃতিত্বলাভ। অন্তভাগে বহু কর্মব্যস্ততা, একাধিক সদুপায়ে অর্থাগম, সঞ্চয়বৃদ্ধি ও প্রিয়জনের বিবাহ। সিংহলগ্নে জাত ব্যক্তির কর্মে পদোন্নতি, বদলি, গৃহবাহনলাভ, ও বৈষয়িক অবস্থার উন্নতি।০০০০ কন্যা: বাহনক্রয় ও নতুন গৃহনির্মাণের প্রস্তুতি। বহু শ্রম ও অধ্যবসায়যোগে কর্মে সাফল্য ও উপার্জনবৃদ্ধি। বুকে পিঠে বেদনাবোধ, সময়োচিতচিকিৎসায় দেহারোগ্য। সপ্তাহের আদ্যভাগে বহুব্যয় ও ঋণবৃদ্ধি, সম্পত্তি নিয়ে গোলযোগ, সঞ্চয়ের চিন্তা। মধ্যভাগে দাম্পত্য মতানৈক্য, কর্ম পরিবেশের পরিবর্তন ও শুভবৃদ্ধি। অন্তভাগে রোগ ও শত্রু প্রশমিত হতে পারে, মূত্র ও নেত্রঘটিত পীড়া, মাতুলের শুভ। কন্যালগ্নে জাত ব্যক্তির বুদ্দির বিকাশ, মানসিক সংযম, সন্তানের সাফল্যে সুখী। তুলা: স্বামী, স্ত্রী উভয়ে শরীরের যত্ন নিন। দীর্ঘকালীন চিকিৎসার পর দৈহিক আরোগ্যলাভ। মকদ্দমার নিষ্পত্তি ও দীর্ঘকালীন গোলযোগের অবসান। রক্তচাপবৃদ্ধি। সপ্তাহের আদ্যভাগে বন্ধু ও স্বজনবর্গের সঙ্গে সদ্ভাববৃদ্ধি, প্রিয়জনের সৌভাগ্যবৃদ্ধি। মধ্যভাগে ভক্তিলাভ ও প্রজ্ঞাবান ব্যক্তির সান্নিধ্যলাভ, গুরুজনের সেবায় সন্তোষ। অন্তভাগে মনের চঞ্চলতা ও সিদ্ধান্তবিভ্রম, চারুকলার অনুশীলন, ধূর্তবুদ্ধি পরিত্যাজ্য। তুলালগ্নে জাত ব্যক্তির স্থায়ী আমানতবৃদ্ধি, দূরভ্রমণ, দূষিত খাদ্য ভোজন। বৃশ্চিক: শ্লেষ্মা ও রক্তচাপবৃদ্ধি, বক্ষঃপীড়ায় ক্লেশ। দীর্ঘকাল চিকিৎসার পর দেহারোগ্য। চাকুরি ক্ষেত্রে বহুশ্রম ও উপার্জনবৃদ্ধি। যুক্তিপূর্ণ কথোপকথনে শান্তিলাভ। সপ্তাহের আদ্যভাগে কর্মে পদোন্নতি, আর্থিক ও বৈষয়িক শ্রীবৃদ্ধি, সামাজিক অনুষ্ঠানে যোগদান। মধ্যভাগে প্রবাসী বন্ধুর সঙ্গে সাক্ষাৎকার, ধর্মাচরণ ও মানসিক শান্তিলাভ, গৃহনির্মাণ। অন্তভাগে হার্নিয়া ও হাইড্রোসিল, অস্ত্রচিকিৎসা, উত্তরাধিকারলাভে বাধা দূর হতে পারে। বৃশ্চিকলগ্নে জাত ব্যক্তির বন্ধু ও আত্মীয় বিষয়ে সংশয়, আইনজ্ঞ ও ব ্যবসায়ীর সাফল্য। 

ধনু: ভাগ্যোদয়ের পথে বাধা দূর হতে। কর্মে পদমর্যাদা ও দায়িত্ববৃদ্ধি। কর্মে ব্যস্ততা ও অর্থ উপার্জন। সন্তানের শুভাশুভ ত্বরান্বিত হতে পারে। সপ্তাহের আদ্যভাগে মৌলিক চিন্তা ও গবেষণা, সন্তানের ভাগ্যোদয়, ঋণশোধ। মধ্যভাগে গুপ্তশত্রু ষড়যন্ত্র বিষয়ে সতর্কতা, জীবাণু সংক্রমণ ও জ্বরাদি পীড়া। অন্তভাগে উিপার্জন ও সঞ্চয়বৃদ্ধি, উচ্চতর বিদ্যার্জন, জ্ঞাতি ও স্বজনবর্গের মাৎসর্যবৃদ্ধি। ধনুলগ্নে জাত ব্যক্তির প্রতি কোনও নারীর শত্রুতা, সন্তানেক কৃতিত্ব, পুলিশ ও দুর্বৃত্তের দ্বারা ক্ষতি। মকর:কোনও বন্ধু বা আত্মীয়ের কপট ব্যবহারে ক্ষোভ। উদরপীড়া, ও হার্নিয়ার জন্য ক্লেশ। পূর্বপুরুষের সম্পত্তির দখল ও মালিকানা পেতে পারেন। নতুন গৃহারম্ভ। সপ্তাহের আদ্যভাগে চিকিৎসা ও ভ্রমণের জন্য ব্যয়, কর্মক্ষেত্রে বদলি ও কৃতিত্বের স্বীকৃতি লাভ। মধ্যভাগে তীর্থস্নান, গুরুজনের পরামর্শে বৈষয়িক উন্নতি, সন্তানের প্রতিভার বিকাশ। অন্তভাগে রক্তচাপ ও রক্তে শর্করাবৃদ্ধি, মানসিক অসন্তোষ, কর্মক্ষেত্রে সাফল্য ও পদোন্নতি। মকরলগ্নে জাত ব্যক্তির সৌভাগ্যবৃদ্ধি, ভ্রাতা ও ভগিনীর বিবাহ, কর্মপরিবেশে শান্তি। কুম্ভ: কর্মক্ষেত্রে শ্রমার্জিত সাফল্য, উপার্জন প্রত্যাশ্যর অধিক হতে পারে। প্রিয়জনের স্বাস্থ্যো্‌ন্তি কর্মলাভ ও বিবাহ বিষয়ে শুভ। ভরণীয় ব্যক্তির প্রি দায়িত্ব পালন। সপ্তাহের আদ্যভাগে ব্যবসায়িক সাফল্য, পত্নীর কর্মকুশলতায় বৈষয়িক শ্রীবৃদ্ধি। মধ্যভাগে নতুন কর্মপদ্ধতি ও অভিনব পরিকল্পনার রূপদান, রক্তচাপবৃদ্ধি ও বক্ষঃপীড়া। অন্তভাগে প্রবল কর্মযোগ, দ্রুত দেহারোগ্য, বলবান শত্রুর মোকাবিলা, সময়োচিত বুদ্ধি। কুম্ভলগ্নে জাত ব্যক্তির উদরপীড়া ও জ্বরভোগ, সন্তানের সুকৃতি, সামাজিক শুভ অনুষ্ঠানে যোগদান। মীন: দুষ্টবুদ্ধি ব্যক্তির শত্রুতা ও হীন ষড়যন্ত্র বিষয়ে সংবাদ পেতে পারেন। চাকুরি ক্ষেত্রে নিয়মশৃঙ্খলা রক্ষার চেষ্টা সফল হতে পারে। সুবুদ্ধি ব্যক্তির পরামর্শে কর্মোন্নতি। সপ্তাহের আদ্যভাগে বাক্যে ও ব্যবহারে সৌন্দর্যবোধ, শ্লেষ্মাধিক্য ও বক্ষঃপীড়ায় ক্লেশ। মধ্যভাগে দূরভ্রমণে আনন্দলাভ, গুরুজনের ন্স্‌থ্য ও সম্পত্তির সুরক্ষা, ভাগ্যোদয়ে বাধা। অন্তভাগে বহুব্যয় ও অপচয়রোধে সতর্কতা, বিরুদ্ধ সমালোচনার জবাব দিতে পারেন। মীনলগ্নে জাত ব্যক্তির প্রিয়জনের বিবাহ বিষয়ে আলোচনা, ব্যবসায়ী ও চিকিৎসকের সাফল্য, কাব্যগীতচর্চা। 

[ভারতীয় রাষ্ট্রীয় পঞ্চাঙ্গ অলমান্যাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010429_pic.utf8</DOCNO>
<TEXT>


 গনি খানের বাড়িতে ভাই আবু হাসেম খান ও বোন রুবি নুর। নকল ভোটযন্ত্র নিয়ে চলছে আলোচনা।  অশোক মজুমদার 


</TEXT>
</DOC>
<DOC>
<DOCNO>1010126_ravi.utf8</DOCNO>
<TEXT>


রবিবাসরীয় প্রবন্ধ বড়লোক সাহেব বাগাতে বিলেত ছাড়ল কত মেম সংযম চুলোয় যাক, ভোগ-বিলাসই মোক্ষ। এই পথে চলতে গিয়ে ইংরেজ কর্মচারীর

পকেট গড়ের মাঠ। লিখেছেন অগ্নি রায় রবিবাসরীয় গল্প মায়া আবরণের পাখি বাণীব্রত চক্রবর্তী রবিবাসরীয় ধারাবাহিক রহস্য উপন্যাস: ৪১ জলে দস্যু ডাঙায় বাঘ শেখর বসু রবিবাসরীয় আনন্দমেলা জানা-অজানার মজা পার্থসারথি সিংহ মিথু জ্যাল্যা হরিপদ মাইতি আদমশুমারি বিদ্যুৎ ভৌমিক লিঙ্কন কমলবিকাশ বন্দ্যোপাধ্যায়


</TEXT>
</DOC>
<DOC>
<DOCNO>1010117_ravi.utf8</DOCNO>
<TEXT>


রবিবাসরীয় প্রবন্ধ প্রাণ ঋণী হয়ে আছে নক্ষত্রের কাছে শুধু গণভোটে নয়, শাস্ত্রের বিচারেও ডারউইন আইনস্টাইনের চেয়ে এক কাঠি উপরে।

লিখেছেন পথিক গুহ রবিবাসরীয় গল্প ভালুর জ্যোৎস্না সর্বাণী বন্দ্যোপাধ্যায় রবিবাসরীয় ধারাবাহিক রহস্য উপন্যাস: ২৭ জলে দস্যু ডাঙায় বাঘ শেখর বসু রবিবাসরীয় আনন্দমেলা ওলিম্পিকের পাওয়া না-পাওয়া তানাজী সেনগুপ্ত গজদন্ত কথা প্রদীপরঞ্জন রীত


</TEXT>
</DOC>
<DOC>
<DOCNO>1010108_weather.utf8</DOCNO>
<TEXT>
 ২৪ পৌষ ১৪০৭ সোমবার ৮ জানুয়ারি ২০০১

আবহাওয়া পূর্বাভাস: সোমবার প্রধানত পরিষ্কার আকাশ। কলকাতা ও পার্শ্ববর্তী এলাকায় কুয়াশা হতে পারে। সর্বনিম্ন তাপমাত্রা ১০.৯ ডিগ্রি সেলসিয়াসের কাছাকাছি থাকবে। 

তাপমাত্রা: রবিবারের সর্বোচ্চ ২৩.৫ (-৪) এবং সর্বনিম্ন ১০.৯ (-২) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৯৫ শতাংশ এবং ন্যূনতম ৩৮ শতাংশ। 

বৃষ্টি: হয়নি। 

জোয়ার: সকাল ৮টা ৩৯ মিনিট এবং রাত ৮টা ৪৪ মিনিট। 

ভাটা: দুপুর ১২টা ২২ মিনিট এবং রাত ১২টা ১১ মিনিট । 

সূর্য: উদয় ৬টা ২৪ মিনিট এবং অস্ত ৫টা ৩ মিনিট। 


</TEXT>
</DOC>
<DOC>
<DOCNO>1010213_11rabipro.utf8</DOCNO>
<TEXT>
 ২৮ মাঘ ১৪০৭ রবিবার ১১ ফেব্রুয়ারি ২০০১

 রবিবাসরীয় প্রবন্ধ বাঁচতে গেলে জিততে হবে হার মানেই মৃত্যু সৌভদ্র চট্টোপাধ্যায় 

 ছবি: সুব্রত চৌধুরী খোদ মেগা নায়কের জামাতেই দরজি ধেড়িয়ে দিল। ছ’ফুট দু’ইঞ্চির শরীরের পক্ষে ডকের কুলির নীল শার্টের ঝুল বেশ খাটো হয়ে গিয়েছে। ওদিকে শট রেডি। ইউনিটে টেনশন দারুণ। অতএব অমিতাভ বচ্চন তাঁর জীবনের এক ‘ল্যাণ্ডমার্ক’ ছবিতে জামায় গিঁট বেঁধেই নেমে পড়লেন। 

 এই ছবির বিখ্যাত দৃশ্য: টেবিলে কয়েক বাণ্ডিল টাকা ফেলেছেন ইফতিকার, ‘‘ইয়ে লো তুম্‌হারা অ্যাডভান্স।’’না-কাটা দাড়ি, বচ্চন সপাটে মনে করিয়ে দিচ্ছেন ‘বস’কে, ‘‘সাওয়ন্ত সাব, ম্যয় আজ ভি ফেকা হুয়া পয়সা নেহি উঠাতা।’’ 

 এ সংলাপ কি হাজি মস্তান কোনওদিন বলেছিল তার বাস্তব জীবনে? সম্ভবত নয়। 

 ১৯৭৫-এর জানুয়ারিতে মুক্তি পাওয়া ‘দীওয়ার’-এর ‘বিজয়’-এর জন্য বিগ বি সেরা সহ-অভিনেতার ফিল্মফেয়ার পুরস্কার পেয়ে থাকুন। ওই বিজয় আসলে তাঁর এক সহ নাগরিক মুম্বইকার। হাজি মস্তান। দীওয়ার-এ অমিতাভর চরিত্রটি তৈরি হয়েছিল মুম্বইয়ের এই মাফিয়া ডনের কথা মাথায় রেখেই। 

 বাণিজ্য-নগরীর প্রথম সারির ডন ছিল এই হাজি মস্তান। সিনেমার মতোই তার ছোটবেলা কেটেছিল মেরিন ড্রাইভের ফুটপাথে জুতো পালিশ করে। যৌবনের প্রথম ভাগে মুম্বই ডকে মজদুরি। অতঃপর সেখানেই অন্ধকারে আঁক কাটা শুরু। বস্তুত, যে কোনও ডকই অপরাধীদের ‘ম্যাটারনিটি ওয়ার্ড’। বহু অপরাধীই তাদের পেশা শুরু করে জাহাজের সাইরেনের মধ্যে। সেই দলের অন্যতম সেরা নিশ্চিত এই হাজি মস্তান। কেননা, গড়পড়তা স্মাগলিং, খুনোখুনি আর এলাকা দখলের কাণ্ড-কারখানা পেরিয়ে মুম্বইয়ের মাফিয়াগিরিকে এই হাজিই দিয়েছিল এক ভিন্ন মাত্রা। দেশের বাকি পাঁচ বন্দর-শহরের মাফিয়াগিরির থেকে মুম্বইয়ের কালো জগৎকে হ্যাঁচকা টানে একেবারে আলাদা করে দিয়েছিল হাজি। ডকের মস্তানিতেও হাজি ছাপ লাগিয়ে দেয়: মেড ইন মুম্বই। 

 কিন্তু, কী অবাক কাণ্ড! তিন অক্ষরের শব্দটা উচ্চারণ করলেই কল্পনায় ভাসে বোটানিক্যাল গার্ডেন। আদতে মাফিয়া শব্দটার সঙ্গে অপরাধের ততটাই দূরত্ব, যতটা কলকাতার চালতাবাগানের সঙ্গে মুম্বইয়ের চৌপট্টির। দিল্লির রিং রোডের সঙ্গে চেন্নাইয়ের আন্না মালাইয়ের। মাফিয়াদের ইতিহাস খোঁজার জন্য মুম্বইয়ের বন্দর থেকে আপাতত ভেসে পড়া যাক ইতালির দক্ষিণ প্রান্তের দ্বীপ সিসিলির উদ্দেশে। 

 ভৌগোলিক গুণাগুণের দরুন সিসিলি বরাবরই একটু খিটখিটে ধরনের। চড়া আবহাওয়া, ঊষর মাটি। অধিবাসীদের সকলেই দিন গুজরান করত চাষবাস করে। বোঝাই যাচ্ছে, কঠিন প্রকৃতির বিরুদ্ধে জানপাত লড়াই করে বেঁচে থাকত ওখানকার গরিব, নিরক্ষর আদি বাসিন্দারা। 

 অথচ, এই দ্বীপের টানে বারবার ছুটে এসেছে বিদেশি শক্তি। হলই বা খানিকটা অনুর্বর, আদিগন্ত জমির কোনও শক্তপোক্ত দাবিদার তো নেই। বরং, আছে মানবশক্তির এক বিশাল ভাণ্ডার। অস্ত্রের সামনে, হুমকির সামনে তারা হুড়মুড়িয়ে সব কাজ করবে। সোজা কথায় ইচ্ছেমত দখল করার জায়গা-জমি আছে, আর তাতে হুকুম মতো খেটে দেওয়ার শ্রমজীবীও মজুত।শুধু সেখানে গিয়ে পা রাখার ওয়াস্তা। 

 তাই, ভূমধ্যসাগরের বৃহত্তম দ্বীপে আরব, নরম্যান, ফরাসি সকলেই কোনও না কোনও সময়ে রাজত্ব করে গিয়েছে। আর, আধুনিক কালের মাফিয়া নামক বিষবৃক্ষে প্রয়োজনীয় জলসিঞ্চনও করেছে। 

 মাফিয়াদের উৎপত্তি নয়ের দশক থেকেই। সে সময়ে দ্বীপে ছড়ি ঘোরাচ্ছিল আরবরা। এক একজন বিদেশি অনুপ্রবেশকারী নিজেদের খুশিমত জায়গা-জমি দখল করে বসল। এই সব ‘এস্টেটে’ ক্রীতদাসের ভূমিকা পালন করতে হচ্ছিল সিসিলিয়ানদের। অকথ্য অত্যাচার, অসহ্য পরিশ্রমের হাত থেকে বাঁচতে বহু সিসিলিয়ান পালাতে শুরু করেছিল। দ্বীপের মধ্য ভাগে পার্বত্য অঞ্চলেই আশ্রয়ের সন্ধানে ছুট লাগাল সন্ত্রস্ত সিসিলিয়ানরা। তাদের ‘প্রভু’ তখন আরবরা। আরবি ভাষায় ‘আশ্রয়’কে বলা হয় ‘মাফিয়া’। সেই সূত্রেই আশ্রয়ের সন্ধানে পলাতকদের বলা হত মাফিয়া। 

 কিছু লোক গোপনে সিসিলিয়ানদের একজোট করার চেষ্টায় মাতল। বিদেশি শক্তির বিরুদ্ধে যাতে খানিকটা হলেও রুখে দাঁড়ানো যায়। আবেগ উসকে, ‘আমরা সবাই একটাই পরিবার’ এই মনোভাব জাগিয়ে এরা লড়তে চেয়েছিল। পরিবারতন্ত্রের সাধারণ নিয়ম মেনে গ্রাম-ভিত্তিক বিশাল এই পরিবারেও কর্তৃত্ব বা ক্ষমতার ভাগাভাগি খুব বেশি ছিল না। সব সিদ্ধান্ত নেওয়ার মালিক পরিবারের মাথারা। এ দিকে এ জাতীয় পরিবারের যাবতীয় ঝক্কি-ঝামেলা নিঃশব্দে সামলে দিত পরিবারের মাথারাই। ফলে কর্তৃত্ব যে তাদের হাতেই থাকবে এতে আর সন্দেহ কী! প্রতিটি গ্রামে গজিয়ে উঠতে লাগল এ রকম প্রতিরোধ বাহিনী বা মাফিয়ার দল। দলপতিদের ডাকা হত ‘ডন’ নামে। এই ডনদের আবার একজন ‘সুপ্রিম’ ডনও ছিল। সে থাকত সিসিলির রাজধানী পালের্মোতে। 

 দল ভারী করার গরজ ছিল ঠিকই, কিন্তু তাই বলে যে কেউই যে মাফিয়াদের দলে নাম লেখাতে পারত, তা কিন্তু নয়। মাফিয়া মানে আলাদা মানসিক গঠন। সেখানে কেবল প্রতিশোধের আগুন দাউ দাউ করে জ্বললেই চলবে না, সেই আগুন যেন প্রতিঘাতের উত্তাপও হয়। পেশীর বাহুল্য মোটেই আবশ্যিক যোগত্যা নয়, মস্তিষ্কের ধূসর কোষ কত দ্রুত ছুটে বেড়াতে পারে ফন্দিফিকিরের অলিগলিতে, তাই একমাত্র বিবেচ্য। আজও তাই মাফিয়াদের বেঁচে থাকার প্রধান উপকরণ বুদ্ধিই। 

 তখন নাহয় আরবদের আগ্রাসনের বিরুদ্ধে লড়তে হচ্ছিল, বর্তমানে তো এক সঙ্গে দু-দুটো ফ্রন্টলাইনে ক্রমাগত লড়তে হচ্ছে। তাই কেবল পেশীর ওপর ভরসা করলে ডুবতে হবে। এক দিকে প্রতিদ্বন্দ্বী গোষ্ঠী, অন্য দিকে পুলিশ-প্রশাসন। ছোটা রাজনকে মৃত্যুর মুখোমুখি নিয়ে এসেছিল প্রথম পক্ষ। গত বছর ব্যাঙ্ককে। এনেছিল, কিন্তু লক্ষ্য পূরণ হয়নি। গুলিবিদ্ধ হয়েও রাজন ফিরে যেতে পেরেছে তার জগতে। বেঁচে রয়েছে এখনও। 

 এই রকম ‘শেষ হয়ে হইল না শেষ’ যদি ডনের জীবনপঞ্জিতে না থাকে, তা হলে কি আর তাকে নিয়ে নিউজপ্রিন্ট, ভিডিও টেপ খরচ করা যায়? 

 অথচ, দাউদ-বাহিনী জব্বর প্ল্যানই এঁটেছিল। ‘ভাই’-এর ঘনিষ্ঠতম সহযোগী ছোটা শাকিল নিজে গিয়েছিল ব্যাঙ্ককে। সেখানে তিন দিন ছিল সে। শাকিল স্বীকারও করেছে, ‘‘ওকে সাবাড় করার পরিকল্পনার সমস্ত খুটিনাটি ছকে নিয়েছিলাম। অপারেশন হয়ে যাওয়ার পর আমার ছেলেরা কী ভাবে পালাবে, তাও ঠিক করেছিলাম।’’ 

 ৯ মিমি-র মেশিন গান নিয়ে শাকিলের ছেলেরা রাজনের ঘরে ঢুকে পড়ে। তাকে গুলিও করে। কিন্তু, ছোটা রাজনের প্রাণপাখি ফস্কে গেল। হাতে এল না। এই দুঃখ রাখবে কোথায় শাকিল! ‘‘এটা একটা সাধারণ অপারেশন ছিল না। একে গুরুত্বপূর্ণ অপারেশন বললেও কম বলা হয়। এটা আমাদের কাছে প্রেস্টিজ-এর বিষয় ছিল।’’ সর্ব ভারতীয় একটি পত্রিকায় প্রকাশিত সাক্ষাৎকারে শাকিল এ কথা মেনেও নিয়েছে। 

 কিন্তু, মাফিয়ারা কোনও দিনই মেনে নিতে পারে না পরাজয় শব্দটা। লড়তে লড়তে, জিততে, জিততে তারা ভুলেই গিয়েছে যে, হেরে যাওয়াটাও জীবনের অঙ্গ হতে পারে। এই নীতিকথা না ভুলে অবশ্য উপায়ও নেই। বোমার আঘাত থেকে নিজেকে বাঁচিয়ে আনতে পারলে প্রতিদ্বন্দ্বী প্রত্যাঘাতের মওকা খুঁজবেই। এই ম্যারাথনের ‘ফিনিশিং লাইন’ বলে কিছু নেই। মোটামুটি একটা নিয়ম হল, দৌড় শেষ হবে কোনও এক পক্ষ মুখ থুবড়ে চিরতরে পড়ে গেলে। বস্তুত, হারা তো পরের ব্যাপার। হেরে যাব, এই ভয়টাকেই মনে আসতে দেওয়া চলবে না। মুম্বই ফিল্মের এক পূর্বপুরুষ বলে গিয়েছেন না, ‘যো ডর গয়া, সমঝো ওহ মর গয়া’। 

 ব্যাঙ্ককে হোটেল তারার কাছে তার বাড়িতে যখন দাউদের বন্দুকবাজরা ঢুকে পড়ে বাতাসে বারুদের গন্ধ ছাড়াচ্ছে, তখন সোজা পিঠটান দিয়েছিল রাজন। তাতেই তাকে ‘ভিতু, কাপুরুষ’ বলে যাচ্ছেতাই গাল দিয়েছে ছোটা শাকিল। রাজনকে মেরে ফেলার অনেক কারণ আগেই মজুত ছিল। এখন অজুহাতও মিলে গেল। শাকিল বলে রেখেছে, ‘‘ব্যাটার লাক নেক্সট টাইম। যাকে পাঠিয়েছিলাম সেই মুন্না জিংগাড়ার উপর আমার প্রবল ভরসা রয়েছে। মুন্না এখন পুলিশের হেফাজতে আছে ঠিকই, কিন্তু দ্বিতীয়বার ও কোনও ভুল করবে না।’’ ভাই- বাহিনীর চাঁইয়ের বক্তব্য থেকে দু’রকম আত্মবিশ্বাসের খুশবু নাকে আসে। এক, প্রথমবার নিশানা ফস্কালেও মুন্নার উপর এখনও ভরসা রাখা যায়। সিনেমার ডাকাত বা ডনের মতো নয় যে, সামান্যতম বিচ্যুতিতেও ঘিলু উড়িয়ে দিল। দুই, আইনের প্যাঁচ-পয়জার কাটিয়ে বিশ্বস্ত অনুচরকে ঠিকই বের করে আনা যাবে। আসলে মুন্না কখনও পুলিশের হাতে ধরাই পড়ত না, দাবি করেছে ছোটা শাকিল। ‘মুন্নার ভুল হয়েছিল একটাই। ও বাইরে বেরিয়ে এসে একটা পাবলিক বুথ থেকে আমাকে ফোন করেছিল। ফোনের লাইন সঙ্গে সঙ্গে ট্যাপ করে ফেলে তাই পুলিশ।’’ 

 মুম্বই পুলিশ আবার আড়ি পেতেছিল ছোটা শাকিলের সঙ্গে আর এক জনের কথোপকথনের সময়। হিন্দি ছবির প্রোডিউসার নম্বর ওয়ান ভরত শাহ অন্ধকারের জীবের সঙ্গে কথা বলে পুলিশের হাতে ধরা পড়ে। যার বাড়িতে মাইকেল জ্যাকসনের অটোগ্রাফ দেওয়া বালিশ (তিন লক্ষ টাকা দিয়ে নিলামে কেনা) রয়েছে সেই ভরত শাহের বিরুদ্ধে অভিযোগ দায়ের করা হয়েছে যে, ভরত ফিল্মজগতে ছোটা শাকিলের কাজকর্মে মদত দিচ্ছে। দুটো আলাদা কথোপকথনের ভিত্তিতে শাহকে গ্রেফতার করে পুলিশ। প্রথমটিতে রয়েছে নাজিম রিজভিকে নিয়ে কিছু কথা। আর শাহের নিবেদন, ‘চোরি চোরি চুপকে চুপকে’ ছবিটিতে তাদের লেনদেনের আলোচনা। দ্বিতীয় টেপে আরও সরাসরি, আরও স্পষ্ট বলিউড-মাফিয়া আঁতাত। ওই ফিল্ম সংক্রান্ত ব্যবসা এবং হাওলা নিয়ে শাহ ও শাকিল সেখানে কথা বলেছে বলে দাবি করেছে পুলিশ। শাকিল অবশ্য ভরত ভাইকে বাঁচাতে কসুর করেনি। 

 হাস্যকর, কেননা টাকার টানে কোনওদিনই বচ্চন-শাহরুখদের কাছে ছাড়পত্র চায়নি মাফিয়ারা। সত্যিই তো! কী আর রোজগার হয় সেলুলয়েড থেকে। বেশিরভাগ সিনেমাই তো লাভের মুখ দেখে না। তাহলে কীসের আগ্রহে বলিউডে মাফিয়াদের এত দহরম-মহরম। 

 গ্ল্যামার। নির্ভেজাল গ্ল্যামারের আলো গায়ে মাখতেই হিন্দি সিনেমার অংশীদার হতে চায় এরা। আর, এই মুভি-মাফিয়া যোগসূত্র ঘটেছিল হাজি মস্তানের হাত ধরেই। আটপৌরে মাফিয়া-জীবনে ‘মুভি-মস্তি-ম্যাজিক’-এর আস্বাদ এনেছিল এই লোকটা। আজ থেকে প্রায় তিন দশক আগে। 

 আসলে এক অভিনেত্রীর প্রেমে পড়ে গিয়েছিল ছয়-ফুটিয়া লোকটি। তাকে পাওয়ার জন্যেই সিনেমায় টাকা ঢালতে শুরু করে হাজি। কে নির্দেশক, গল্প কেমন, নায়ক কে এইসব দেখার কোনও প্রশ্নই ছিল না। শুধু নায়িকার ভূমিকায় ওই অভিনেত্রীটি থাকলেই হল। লাগে টাকা, দেবে হাজি মস্তান। 

 হাজির কাঁচা পয়সা থাকলে কী হবে? তার হিরোইনের প্রতিভার অ্যাকাউন্ট যে তলানিতে! শেষমেশ হাজি ওই অভিনেত্রীকে খানিকটা আপন করতে পারলেও, মুম্বই ফিল্মের জগতে সে বেচারা পাত্তাই পেল না। তাতে অবশ্য হাজির কিছু এসে যায় না। বরং প্রেম কাহিনীর সূত্রে শুরু হল গোপন আঁতাতের উপন্যাস। আজও যা লিখে চলেছে মুম্বই চলচ্চিত্র জগৎ। 

 শুধু বলিউডই বা কেন, ইতালির আদি মাফিয়ারাও তো এই মধুতেই মজেছিল। সেলুলয়েডের ফাঁসে প্রাণও খুইয়েছিল মাফিয়াদের এক প্রাতঃস্মরণীয় ব্যক্তি, চার্লস ‘লাকি’ লুসিয়ানো।১৯৬২ সালে লুসির ইচ্ছে হয়েছিল সিনেমায় নামার। আমাদের হাজি মস্তান বা দাউদের মতো প্রোডিউসারদের সুটকেশ সুটকেশ টাকা জোগানো নয়, লুসি ঠিক করল নিজের জীবন নিয়েই ফিল্ম বানাতে হবে। 

 লুসিয়ানোর সমগোত্রীয়দের মধ্যে অনেকেরই পছন্দ হয়নি ব্যাপারটা। লুসির উত্থানের গল্প মানেই তো তাদের হেরে যাওয়ার বিড়ম্বনা। আর্কল্যাম্পের আলোয় নিজেদের পরাজয়কে তারা সামনে আসতে দিতে নারাজ। দূত মারফত সেই মর্মে লুসিয়ানোকে সতর্কবার্তাও পাঠিয়েছিল এসব ত্যাঁদরামি না করতে। কিন্তু, প্রতিদ্বন্দ্বীদের হুমকিতে যে ঘাবড়ে যাবে, সে আর কী করে সর্ব কালের সেরা মাফিয়া ডন হবে? সিগারের-ধোঁয়ার সঙ্গে উড়ে গেল সেইসব সতর্কবার্তা। 

 কেউ হয়তো লুসিয়ানোর পাচককে হাত করেছিল। রোমে প্রযোজকের সঙ্গে লুসির দেখা করার কথা। লাঞ্চ সেরে রওনা হয়েছে লুসি। খানিকটা পথ যাওয়ার পরই বুকে আচমকা যন্ত্রণা শুরু হল। মিনিট খানেক ছটফট, গাড়ির সিটেই ঢলে পড়ল লুসির শরীর। 

 বলিউডের সুবাদে এভাবে কোনও মাফিয়া ডনের জান গিয়েছে বলে শুনিনি। তবে, কথা অমান্য করায় ফিল্মওয়ালাদের জীবন মুছে দিয়েছে আণ্ডারওয়ার্ল্ড এমন ঘটনা আকছারই ঘটেছে। ১৯৯৭ সালে ভারতের জনপ্রিয়তম শিল্পমাধ্যমে যে রক্তের দাগ ছিটিয়ে দিয়েছে দাউদ-বাহিনী, তা শত মেক আপেও ঢাকা যাবে না। 

 সামান্য জীবন থেকে রাজকীয় হালচালে উত্তরণ এই গল্পের পেটেন্ট কেবল মাফিয়া ডনদেরই নেওয়া নেই। বলিউডের আবাসিকদের মধ্যেও রয়েছে এমন ‘সিনেমার মতো সত্যি’ বায়োডেটা। দিল্লির চাঁদনি চৌক এলাকায় ফলের রসের দোকান ছিল এক গোলগাল যুবকের। সকাল থেকে রাত মিক্সিতে আঙুর-আনারস নিংড়ে পেট চালাত সে। অথচ, তার চোখদুটো? সব সময়েই স্বপ্ন দেখে। অন্য দোকানগুলোর থেকে উত্তর প্রদেশের এই ছেলেটির দোকানের এক জায়গায় পার্থক্য ছিল। তার দোকানে সারাক্ষণই গান বাজছে টেপে। গান-পাগল যুবক। 

 গানের টানেই ক্যাসেট-ব্যবসা শুরু। পুরোদস্তুর ক্যাসেট কোম্পানি খুলতে প্রচুর টাকা লাগে। তা তার নেই। শিল্পীমহলে জানাশোনা দরকার। তাও তার নেই। ফলে, অন্য ক্যাসেট থেকে গান চুরি করেই শুরু হল ব্যবসা। 

 পাঁচ বছরের মধ্যে সে-ব্যবসা ফুলে ফেঁপে একাকার। সেই বিক্রেতার হাতে যেন মিডাস-টাচ্‌। সে গড়ে দিতে পারে শিল্পীর ভাগ্য। গানের বিপণনেও জুড়ি নেই তার। ফিল্মি গানের ‘অমিতাভ বচ্চন’-এর অতএব শত্রু জুটতেও বিশেষ সময় লাগল না। 

 নয়ের দশকের প্রথম দিকে যে নাদিম-শ্রবণ ভারতের সবচেয়ে দামি সঙ্গীত-নির্দেশক হয়েছিলেন, তার নেপথ্যে ক্যাসেট কিং-পিনের অনেকখানি অবদান ছিল। কিন্তু, যা হয় আর কী। শিষ্য বিখ্যাত হয়ে গেলে গুরুর সঙ্গে ঠোকাঠুকি লাগে। নাদিমের ক্ষেত্রেও তাই হল। সুদর্শন এই মিউজিক ডিরেক্টরের প্রথম একক গানের অ্যালবাম ‘হ্যায় অজনবি’ একেবারেই চলল না। নাদিমের ক্ষোভের মুখে পড়ল ক্যাসেট সংস্থার মালিক। এমনকী, অন্ধকার জগতে নিজের প্রভাব খাটিয়ে ‘দেখে নেব’ বলে হুমকিও দিলেন নাদিম। 

 এই হুমকির কিছু দিনের মধ্যেই দাউদের ঘনিষ্ঠ আবু সালেমের ফোন এল দুবাই থেকে। প্রথমে ক্যাসেট-মালিকের পরিবারের লোকদের গালিগালাজ, তারপর বাড়ির কর্তাকে নির্দেশ দশ কোটি টাকা চাই। অপরাধীদের মতো গুলশনও দারিদ্র ঘেঁটেই উঠে এসেছে। তাই দেখাতে পারল টাকা না দেওয়ার হিম্মত। বাকি ঘটনা সকলেই জানেন, ’৯৭-এর ১২ অগস্ট গুলির শব্দে স্তব্ধ হল গুলশনের জীবনসঙ্গীত। দাউদ ইব্রাহিম আরও একবার চোখে আঙুল দিয়ে গোটা দেশকে বুঝিয়ে দিল: ফিল্মের বাঁচা-মরা ঠিক করেন আমজনতা। কিন্তু, ফিল্মওয়ালাদের বাঁচা-মরা নির্ভর করে মাফিয়াদের ওপরেই। 

 প্রাণের মায়া বড় মায়া। নিছক বেঁচে থাকার অভিলাষে দাউদের ডাকে সাড়া দিতে হয় সিনেমাজগতের অনেককেই। রাজ কপুর হাজির করেছিলেন মন্দাকিনীকে। ‘রাম তেরি গঙ্গা মৈলি’-র সিক্তবসনা সুন্দরীকে দেখেই মজে গেলেন নারীবিলাসী দাউদ। মন্দাকিনীকে সিনেমায় সুযোগ করে দেওয়ার জন্য নির্দেশ-টির্দেশ তো ছিলই, দাউদের ব্যক্তিগত জীবনেও বিশেষ স্থান পেয়ে গেলেন বাদামি-নয়না সুন্দরী। মাফিয়ার লালসার চাঁদমারি হয়ে গেলেই মুশকিল। সঙ্গ না দিয়ে বেঁচে থাকার উপায়ই নেই। 

 প্রতিদানে অবশ্য অনেক কিছুই পাওয়া যায়। বহুমূল্য উপহার, ব্ল্যাঙ্ক চেক তো আছেই, ফিল্ম কেরিয়ার গড়ে দিতেও সাহায্য করবে গডফাদাররা। প্রযোজক টাকা দিতে দেরি করছে, নালিশ করে দাও। কেরিয়ারে মন্দা যাচ্ছে, হাতে কোনও অফার নেই ‘ভাই’কে জানাও। ভাই-ই ঠিক করে দেবে সব কিছু। দু-চারটে ফোন ঘোরালেই দাঁড়িয়ে পড়বে নির্দেশক,সহ-শিল্পীরা। এসে যাবে প্রোডিউসার। বেঁচে থাকতে হলে এবং একই সঙ্গে বিখ্যাত হতে গেলে সম্পর্ক পাতানো ছাড়া উপায় নেই। 

 এক রকম বাধ্য হয়েই তাই শারজায় বা দুবাইয়ে ছুটে যান নায়ক-নায়িকারা। যোগ দেন মাফিয়াদের পার্টিতে। অংশগ্রহণ করেন ব্যক্তিগত শো-এ। বদলে মাফিয়ারা পান গ্ল্যামারের ছোঁওয়া। কাঁচা টাকা তাদের ছিলই, সে টাকায় ছিল বড় বেশি রক্তের গন্ধ। ফিল্মের রুপোলি যৌবনে বেশ মুছে যায় সেই ‘বদ্‌বু’। 

 ভাবতে অবাকই লাগে, বলিউডের বাসিন্দাদের জীবন ব্যতিব্যস্ত করে তুলেছে মাফিয়া জগৎ। অথচ, তারাই ফিল্মের বাণিজ্যিক সাফল্যের অন্যতম প্রধান উপজীব্য। ঋত্বিক রোশন বিনা পয়সায় ছবি করবেন না এই অপরাধে গুলিবিদ্ধ হন রাকেশ রোশন। সিনেমাহলের মালিক অনিল থারানি অল্পের জন্য বেঁচে যান, কারণ হত্যাকারীদের বন্দুক জ্যাম হয়ে গিয়েছিল। 

 (শেষ) 


</TEXT>
</DOC>
<DOC>
<DOCNO>1010117_index.utf8</DOCNO>
<TEXT>
 
          ৩১ আশ্বিন ১৪০৭ মঙ্গলবার
                 ১৭ অক্টোবর ২০০০

</TEXT>
</DOC>
<DOC>
<DOCNO>1010112_index.utf8</DOCNO>
<TEXT>
 
          ২৮ পৌষ ১৪০৭ শুক্রবার ১২
                   জানুয়ারি ২০০১

</TEXT>
</DOC>
<DOC>
<DOCNO>1010114_din.utf8</DOCNO>
<TEXT>
 ২৮ কার্তিক ১৪০৭ মঙ্গলবার ১৪ নভেম্বর ২০০০

আপনার আজকের দিনটি সব্যসাচী 

মেষ: প্রিয়জন ও গুরুজনের স্বাস্থ্য নিয়ে চিন্তা। বহু ব্যয় ও অর্থক্ষতি, ঋণ বৃদ্ধির আশঙ্কা। কর্মক্ষেত্রে দায়িত্ব ও উপার্জন বৃদ্ধি। 

বৃষ: প্রিয়জনের বিবাহ বিষয়ে সন্তোষজনক সিদ্ধান্ত। সাহিত্যিক ও সঙ্গীতজ্ঞের খ্যাতি ও সম্মান বৃদ্ধি। ঋণশোধ, ভ্রমণ ও রোগমুক্তির জন্য ব্যয়। 

মিথুন: আয় বৃদ্ধিতে বাধা ও মানসিক অসন্তোষ। গৃহসমস্যার সমাধান হতে পারে। দাম্পত্য শান্তি ও পারিবারিক সমৃদ্ধির সূচনা। 

কর্কট: আবাসগৃহ পরিবর্তন সুবিধাজনক হতে পারে। কর্মজীবিকার্জনের জন্য প্রবাসযাত্রা। সন্তানের স্বাস্থ্য ও কর্ম বিষয়ে উদ্বেগ। 

সিংহ: বিতর্কবিবাদ, মকদ্দমা এড়িয়ে চলুন। ভাগ্যবাধার মধ্য দিয়ে কর্মোন্নতি ও আয় বৃদ্ধি। সন্তানের অধ্যয়ন ও বৈষয়িক রক্ষণাবেক্ষণে ব্যয়। 

কন্যা: কর্মক্ষেত্রে বিশিষ্ট ভাগ্যোদয়। সন্তানের শুভলাভ ত্বরান্বিত হতে পারে। আর্থিক সমস্যার সমাধান ও দাম্পত্য শান্তি। 

তুলা: ছিদ্রান্বেষী দুর্জন বিষয়ে সতর্ক হবেন। আর্থিক ও বৈষয়িক সমস্যায় মানসিক ক্লেশ বৃদ্ধি। আইন-আদালত এড়িয়ে চলুন। 

বৃশ্চিক: স্ত্রীর স্বাস্থ্য ও সম্পত্তির রক্ষণাবেক্ষণ। শত্রুর সঙ্গে সসম্মান সন্ধি শান্তিদায়ক। গৃহ নির্মাণের যোগাযোগ হতে পারে। 

ধনু: কর্মজীবিকার অন্বেষণে বিদেশযাত্রা। দাম্পত্য কলহের সূচনাতেই মৌনাবলম্বন। সন্তানের কর্মকৃতিত্ব ও শুভ বিবাহের সম্ভাবনা। 

মকর: উপার্জন ও সঞ্চয় বৃদ্ধির শুভ যোগ। সৈনিক পুলিশ ও ইঞ্জিনিয়ারের সাফল্য। চারুকলার অনুশীলন ও উচ্চতর বিদ্যার্জন। 

কুম্ভ: পারিবারিক সমস্যার সমাধান ও স্বস্তিলাভ। বুদ্ধির দোষে ক্ষতি ও সিদ্ধান্তের অস্থিরতা। সন্তানের স্বাস্থ্য ও লেখাপড়ার দিকে লক্ষ রাখুন। 

মীন: বন্ধু বা আত্মীয়ের সঙ্গে ভুল বোঝাবুঝি। কর্মে সংস্থাগত পরিবর্তন, শ্রম ও উপার্জন বৃদ্ধি। স্বজনবর্গের চিকিৎসা ও তীর্থভ্রমণের জন্য ব্যয়। 


</TEXT>
</DOC>
<DOC>
<DOCNO>1010823_binodan-2.utf8</DOCNO>
<TEXT>


 ৭ ভাদ্র ১৪০৮ বৃহস্পতিবার ২৩ অগস্ট ২০০১ 

 কেনার ফানুস বহু যুগের ও-পার হতে বৃংহণ আশিস পাঠক কে জানতো কেবল ঘোড়া নয়, রূপকথার রাজকন্যা রাজপুত্রের সঙ্গে পালাতে পারেন হাতিতেও! ঊনবিংশ শতকের গোড়ার দিকের পাহাড়ি ঘরানার কোনও নাম-না-জানা শিল্পীর কল্পনায় ছিল এমনই ছবি। কিংবা ধরুন চেন্নাই-এর নোসাম থেকে পাওয়া এক চর্মচিত্রের চিত্রকর গজরাজকে গড়ে তুলেছেন ন’জন গজগামিনীর শরীর দিয়ে। আর সেই ‘নবনারীকুঞ্জর’-এর পিঠে সওয়ার স্বয়ং কামদেব। 

 ভারতের নানা প্রান্তের বিচিত্র হস্তীশিল্পের চক্ষুভোজে যোগ দিতে গেলে যেতে হবে ভারতীয় জাদুঘরে। ‘পাগমার্ক’ ও জাদুঘরের আয়োজনে সেখানে এখন চলছে ‘কল অব দ্য এলিফ্যান্ট’ নামে একটি প্রদর্শনী। হাতির ডাকই বটে, প্রায় ছ’ হাজার বছরের ও পার থেকে। প্রদর্শনীর প্রত্নতত্ত্ব বিভাগে রাখা প্রাচীনতম নিদর্শনটি সিন্ধু সভ্যতার একটি হাতি-খোদাই-করা সিলমোহর। সময় আনুমানিক খ্রিস্টপূর্ব তৃতীয় সহস্রাব্দ। এ ছাড়াও এই বিভাগে আছে চন্দ্রকেতুগড় থেকে পাওয়া টেরাকোটার কাজে হাতি, ভারহুত থেকে পাওয়া ভাস্কর্যে রানি মায়াদেবীর স্বপ্নের সাদা হাতি বা জাতকের গল্পের হাতির দৃশ্য, প্রথম কুমারগুপ্তের স্বর্ণমুদ্রা বা টিপু সুলতানের তাম্রমুদ্রায় হাতি ইত্যাদি। শুধু প্রত্নতত্ত্বই নয়, ভূতত্ত্ব, নৃতত্ত্ব, প্রাণিতত্ত্ব বিজ্ঞানের প্রায় সব দিক থেকে ডাঙার সব চেয়ে বড় জন্তুটিকে দেখা যাবে অভিনব এই প্রদর্শনীতে। তিন কোটি বছরের পুরনো ভারতের হাতির আদি পুরুষের ফসিল থেকে আজ অবধি বিবর্তনের এক ঝলক যেমন তেমনই দেখা যাবে বিচিত্র সংস্কৃতির মানুষ কিভাবে ব্যবহার করেছে, পুজো করেছে, কল্পনা করেছে, ভয় পেয়েছে হাতিকে। 

 এবং, হত্যা করেছে। করছে আজও। ‘চোরাশিকারীদের হাতে যে ভাবে বেড়েই চলেছে হাতি খুন, তাতে হয়তো অদূর ভবিষ্যতে হাতির ঠাঁই হবে এই জাদুঘরেই’, জানালেন ধৃতিকান্ত লাহিড়ি চৌধুরী। জাদুঘরেই আয়োজিত হাতি নিয়ে দু’ দিনের সেমিনারের উদ্বোধন করলেন তিনি। সুতরাং, অতীত, বর্তমান ও ভবিষ্যতের হস্তীদর্শনে অন্ধের অপবাদ না পেতে চাইলে সাড়া দিতেই হবে ‘কল অব দ্য এলিফ্যান্ট’-এ। 


</TEXT>
</DOC>
<DOC>
<DOCNO>1011022_22puja1.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 আজ মহাষষ্ঠী উপলক্ষে আপনাদের সবাইকে জানাই আন্তরিক শুভেচ্ছা। 


</TEXT>
</DOC>
<DOC>
<DOCNO>1010101_31rabiamela3.utf8</DOCNO>
<TEXT>
 ১৬ পৌষ ১৪০৭ রবিবার ৩১ ডিসেম্বর ২০০০

 সাঁতারু রানার শোভেন সান্যাল 

 ছবি: সুমিত্র বসাক সুকান্ত ভট্টাচার্যের অন্ধকার রাতে লণ্ঠন হাতে কাঁধে চিঠির বোঝা নিয়ে ছুটে চলা রানারের কথা অনেকেই জানে। কিন্তু জানেন কি মহাসমুদ্রের বুকে হিংস্র হাঙরের ভয় তুচ্ছ করে বোঝাই চিঠি নিয়ে-চলা সাঁতারু রানারদের কথা। 

 দক্ষিণ প্রশান্ত মহাসাগরের এক অতি ক্ষুদ্র দ্বীপপুঞ্জ টোঙ্গা। আয়তন মাত্র ২৫০ বর্গমাইল। এই দ্বীপপুঞ্জের অন্যতম প্রধান দ্বীপ নিউয়াফু। এই নিউয়াফু দ্বীপের চারদিকের সমুদ্রের তলায় প্রবাল প্রাচীর গড়ে ওঠায় এই দ্বীপের খুব কাছে কোনও জাহাজ চলাচল করতে পারে না প্রবাল প্রাচীরে ধাক্কা খেয়ে ক্ষতিগ্রস্ত হয়ে ডুবে যাওয়ার ভয়ে। এমনিতেই এই পথে জাহাজ চলাচল করে কম। তারপর এই সমস্যা। ফলে এই দ্বীপের সঙ্গে বাইরের জগতের যোগাযোগ রাখাটাই বেশ কঠিন হয়ে উঠেছিল এক সময়। স্থানীয় অধিবাসীদের বিশেষ ধরনের লম্বাটে ছোট নৌকা বা ক্যানোও এই প্রবাল প্রাচীরের জন্য এখানে বিশেষ কার্যকর হচ্ছিল না। 

 এই দ্বীপপুঞ্জটি ১৯০০ সালে ইংরেজদের অধীনে আসার পর ইংরেজেরা এই দ্বীপের সঙ্গে নিয়মিত ডাক যোগাযোগের চেষ্টা শুরু করে। প্রথমে নিরাপদ সমুদ্রে জাহাজ থামিয়ে রকেট ছুড়ে এই দ্বীপের সঙ্গে রকেটের সাহায্যে ডাক যোগাযোগ ব্যবস্থা বা রকেট মেল সার্ভিস চালু করা হয়। কিন্তু অশান্ত প্রশান্ত মহাসাগর আর তার জলের তলার মারাত্মক প্রবাল প্রাচীরের জন্য তা অল্পদিনের মধ্যেই বাতিল করতে হয়। ১৯১০ সাল নাগাদ এই দ্বীপেরই কিছু দুঃসাহসী আদিবাসী যুবকের সহায়তায় এই দ্বীপের সঙ্গে আবার নিয়মিত ডাক যোগাযোগ ব্যবস্থা চালু হয়। ডাকবাহী জাহাজ এই দ্বীপের বিপজ্জনক প্রবাল প্রাচীরের বাইরে নিরাপদ সমুদ্রে দাঁড়ালেই এই দ্বীপ থেকে সেই দুঃসাহসী যুবকদের একজন জলনিরোধী সিলকরা চিঠিপত্র বোঝাই একটা পাঁচ গ্যালনের টিনের বড় কৌটার মতো ডাকবাক্স নিয়ে হিংস্র হাঙর-সংকুল সমুদ্র এবং বিপজ্জনক প্রবাল প্রাচীরের মধ্যে দিয়ে মাইলখানেক সাঁতরে সেই জাহাজের কাছে পৌঁছে যেত। তাকে দেখলেই জাহাজ থেকে দড়িতে ঝুড়ি বেঁধে নামিয়ে দেওয়া হত। সে সেই ঝুড়িতে ডাকবাক্স তুলে দিয়ে জাহাজের কাছে সাঁতরাতে থাকত অথবা জাহাজ থেকে নামিয়ে দেওয়া দড়ির মইতে বসে বিশ্রাম করত। ইতিমধ্যে জাহাজে সেই ডাকবাক্স খুলে ভেতরের সব চিঠি বের করে নিয়ে তাতে আবার জাহাজে আসা চিঠিগুলি পুরে বাক্স সিল করে তার কাছে নামিয়ে দেওয়া হত। সেই সাঁতারু আবার সেই ডাকবাক্সটা নিয়ে একইভাবে সাঁতরে সেই দ্বীপে ফিরে আসত আর সেই জাহাজও চলে যেত তার নির্দিষ্ট যাত্রাপথে। এই সব আদিবাসী দুঃসাহসী সাঁতারু রানারদের জন্যই টোঙ্গার এই দ্বীপে আবার নিয়মিত ডাক যোগাযোগ ব্যবস্থা চালু হয়। সেই সঙ্গে দেশবিদেশে ছড়িয়ে পড়ে এই দুঃসাহসী সাঁতারু রানারদের কথাও। এই ডাকব্যবস্থারও একটা নতুন নামকরণ হয় টিন ক্যান মেল সার্ভিস। 

 কিন্তু আমাদের দেশের রানারদের চেয়েও এই সব সাঁতারু রানারদের কাজটা ছিল অত্যন্ত বিপজ্জনক। প্রশান্ত মহাসাগরের হিংস্র হাঙরের আক্রমণে মাঝেমাঝেই এই সব সাঁতারু রানার মারাত্মকভাবে হতাহত হতেন। আর এর ফলেই আবার কয়েক বছরের মধ্যেই এই বিপজ্জনক সাঁতারু রানার ব্যবস্থা তুলে দিতে হয়। সঙ্গে সঙ্গেই সেখানকার ডাকব্যবস্থা আবার বিপর্যস্ত হল। এই সাঁতারু রানার ব্যবস্থা উঠে গেলেও ডাক পরিষেবার ইতিহাসে এর এক বিশিষ্ট স্থান আছে। এই সঙ্গেই চিরস্মরণীয় হয়ে আছে নাম না জানা টোঙ্গার আদিবাসী সেই দুঃসাহসী সাঁতারু রানারেরাও। 


</TEXT>
</DOC>
<DOC>
<DOCNO>1010204_aaj.utf8</DOCNO>
<TEXT>


২১ মাঘ ১৪০৭ রবিবার ৪ ফেব্রুয়ারি ২০০১

দিনপঞ্জিকা

আবহাওয়া


</TEXT>
</DOC>
<DOC>
<DOCNO>1010114_11chitra.utf8</DOCNO>
<TEXT>
 ২৫ কার্তিক ১৪০৭ শনিবার ১১ নভেম্বর ২০০০

 চিত্রকলা ও ভাস্কর্য চলমান বাবু, উড়ন্ত পাঞ্জাবি এবং নগ্নিকা শোভন তরফদার 

 আশ্চর্য এক সংলাপ, নাকি স্বগতকথনচিত্রপট থেকে চিত্রপটে ভেসে উঠছে সমকাল ও সমাজ, অন্তর্গত যাবতীয় বিপন্নতা এবং হয়তো কোনও চকিত বিচ্ছুরণে উল্লাস। গ্যালারি ৮৮-তে প্রয়াত ধর্মনারায়ণ দাশগুপ্তের পূর্বাপর কাজের বিশাল রেট্রোসপেক্টিভ (৪-৩০ নভেম্বর)-এর সারাৎসারটিকে বোধহয় এ ভাবেই বর্ণনা করা যেতে পারে। 

 প্রতিতুলনায় মনে পড়ে যায় ভিক্টোরিয় যুগের ইংল্যাণ্ড। সৃজনপ্রতিভা এবং শিল্পরূপ যেহেতু বায়ুভূত, নিরালম্ব নয়, তাই তদানীন্তন মননশীলতা তীব্র ভাবে আক্রান্ত হল শিল্পবিপ্লবোত্তর সময়ের সেই অ-ভূতপূর্ব ঘূর্ণিপাকে। কার্লাইল যাকে সংক্ষেপে বলেছিলেন, ‘কণ্ডিশন অব ইংল্যাণ্ড’। ভিক্টোরিয় যুগের সেই আদি যন্ত্রদীর্ণ সভ্যতা মন্থন করে যে ছবির উত্থান, সেখানে যেন প্রায় এক কল্পস্বর্গের উদ্ভাস। অজস্র কাব্যিক মোটিফে আপ্লুত ক্যানভাসে তথাকথিত ‘হাই আর্ট’-এর বন্দনা। এর কপট আড়ালে ছিল অনস্বীকার্য আত্ম-প্রবঞ্চনা। ‘আমি জেনে শুনে তবু ভুলে আছি’-গোছের মনোভাবের সঙ্গে বুর্জোয়াদের রুচি-বিলাস। ক্যানভাসে তাই অতি শীলিত এবং গগনবিহারী আদর্শের রূপায়ণ। 

 ঠিক এই দ্বন্দ্বটিকেই অর্থাৎ একদিকে কাব্যায়নের প্রয়াস, অন্যদিকে চেনা এই পৃথিবীর রূপান্তরশীল প্রতিচ্ছ্ববি যেন ধর্মনারায়ণ দাশগুপ্তের চিত্র ভাবনার গভীরে খুঁজে পাওয়া যায়। দ্বন্দ্ব এবং শিল্পীর প্রাতিস্বিক অনুভবে দু’টি মেরুর এক কৌতুকী সমন্বয়। ‘প্রয়োজন নেই কবিতার স্নিগ্ধতা’ জাতীয় একরৈখিক ঘোষণা এখন বস্তুত নিরর্থক, কারণ বিশ শতকের অন্তিম প্রহরে ধর্মনারায়ণ স্পষ্টতই অনুভব করেছিলেন কবিতা এবং মিছিল দু’টি পৃথক ও স্বরাট সত্তা নয়। বরং একের গভীর থেকেই অন্যের উৎসার। তাই তাঁর নিজস্ব শিল্পরূপের উপরিভাগে যদি স্নিগ্ধ ঠাট্টার একটি আবহ থাকে, তাহলে গভীরে নিহিত আছে যন্ত্রণা। হুবহু ভিক্টোরিয় ইংল্যাণ্ডের অনুভাবে যে বঙ্গীয় মেট্রোপলিটন মন ছদ্ম কাব্যাদর্শের সওয়ার, তাঁদের প্রতি কঠোর হলেন তিনি। পাশাপাশি স্বভাবসিদ্ধ সরসতায় তাঁর আঘাত দ্রবীভূত হল ব্যঙ্গদর্শনে। এবং সর্বোপরি এক গোপন করুণাধারা বয়ে গেল একের পর এক কম্পোজিশনে। 

 মূলত ষাট দশকে যাত্রা শুরু করে যেসব শিল্পীরা শতকের শেষ পাদে প্রতিভার মধ্যগগনে, ধর্মনারায়ণ তাদের অন্যতম। উনিশশো উনচল্লিশে ত্রিপুরায় জন্ম এবং উনিশশো ষাটে শান্তিনিকেতন কলাভবন থেকে চারুকলায় ডিপ্লোমা নিয়ে বেরোচ্ছেন তিনি। প্রথম একক উনিশশো তেষট্টি, অধুনালুপ্ত আর্টিস্ট হাউসে। ঘটনাবহুল ষাটের দশক তীব্র সংগ্রামে কেটেছিল। পথ তখন পুষ্পল নয় মোটেই আর সমকাল দেশবিদেশের নানা উত্থানপতনে উত্তাল। ব্যক্তিগত এবং নৈর্ব্যক্তিক বৃহত্তর জীবনযাপনে রক্তের আঁচড় তাঁকে আলোড়িত করবে, এ তো স্বাভাবিকই। 

 বিস্ময়কর ধর্মনারায়ণের প্রতিক্রিয়ার শিল্পিত প্রকাশ। সমালোচকেরা তাঁকে প্রতিবাদী গোত্রে রেখে অভিব্যক্তিবাদী বলতে নারাজ। বর্তমান প্রদর্শনী কিন্তু এই মতের যাথার্থ্যের বিরোধিতাই করে। উনিশশো তেষট্টির ছবি ‘বিস্ট উইথ আ ওয়াইন গ্লাস’ দেখিয়ে দেয় যে প্রতীকধর্মী সমাজচৈতন্য নয়, তরুণ ধর্মনারায়ণ যেন অভিব্যক্তিবাদকেই নিজস্ব ভাষায় গড়ে নিতে চাইছেন। এই ছবির কম্পোজিশনও চমৎকৃত করে। কালিকলমের ছবিতে স্রেফ আঁচড়ের পুঞ্জ করে ‘ভর’কে ফুটিয়ে তোলা হয়েছে। বীভৎস এক জন্তুর অবয়বে ‘ফোর - শর্টনিং’- এর ব্যবহার আছড়ে পড়ে দর্শকের বোধে। প্রতীকী সন্দেহ নেই, তবে বুঝতে পারা যায় চিত্রকর ক্রমশ এবার এগোবেন রূপারোপিত অভিব্যক্তিবাদের দিকে। 

 যখন নিজস্ব শৈলীতে আত্মস্থ হলেন ধর্মনারায়ণ, তখন ধীরে ধীরে দেখা দিল তাঁর চিত্র- চরিত্রের রূপ। ভাবনায় এবং কম্পোজিশনের জমি বিভাজনে। পঁচাত্তরে আঁকা একটি ছোট্ট অনামী ছবিতে তেকোনা বিমূর্ত অবয়বে মূল অংশটি ভরিয়েও চিত্রপটের ঊর্ধ্বভাগের শূন্যতাকে তিনি মহিমময় করে তোলেন ক্ষুদ্র উপবৃত্তাকার আরেকটি ফিগার দিয়ে। শূন্যতা এবং ফিগারের এই সহাবস্থান, আমরা জানি, এর পরে তাঁর ছবির অন্যতম একটি ধ্রুবপদ হয়ে দাঁড়াবে। 

 আত্মকথামূলক রচনা ‘লড়াই’তে ধর্মনারায়ণ লিখেছিলেন ‘আমার ছবিতে শূন্যতার একটা বিশেষ ভূমিকা আছে। উপরের দিকে তাকালে মহাশূন্য মুক্তির স্বাদ দেয়। তাই আঁটসাঁট কাঠামোর পরিবর্তে পটের কিছুটা অংশ ফাঁকা রাখি। প্রতিদিনের পরাজয়ের মধ্যেও এক অপূরণীয় স্বপ্ন নিয়ে আমরা বেঁচে থাকি। তাই আমার ছবির নায়ক-নায়িকারা কখনও ভাসে, কখনও ওড়ে।’ 

 এবং শুধু নায়ক-নায়িকাই নয়। আকাশে ওড়ে তাদের ছিন্ন প্রত্যঙ্গ। হাত, পা, মুণ্ড এবং ধড়। কম্পোজিশনকে ক্রমেই নিজস্ব রসায়নে জারিত করতে থাকেন শিল্পী। ডিপ স্পেস যে আসে না তা নয়, তবে কমে আসে তার ব্যবহার। মূলত দ্বিমাত্রিক চিত্রভাবনাতেই শিল্পীর বার্তা ফুটে ওঠে স্বপ্নের আখরে। স্বপ্ন, তবু স্বপ্নিল পরিবেশটিই চূড়ান্ত নয়। 

 মূলত একচালা রঙের প্রেক্ষাপট এই নরম অভিভব তৈরি করে। তার মধ্যে চলমান বাবু, কখনও উড়ন্ত পাঞ্জাবি, কখনও নগ্নিকা, কখনও দশভূজ এক ছদ্মনেতা, কখনও আবার বাঘ। 

 এইভাবে সাঙ্ঘাতিক এক নির্মাণ- খেলায় মেতে উঠতে থাকেন ধর্মনারায়ণ। ‘জানিলাম এ জগত স্বপ্ন নয়’- এর পরেও তিনি নাছোড়বান্দাভাবেই খুঁজবেন স্বপ্নের ঘ্রাণ। পেইন্টিং- য়ে যেমন, তেমনই অজস্র স্কেচে। লেখনীলীলার রেখাতেও সেই উড়ন্ত রহস্যময়তা এবং বাস্তবের কষাঘাতের দ্বন্দ্ব। 

 মোট ছিয়াশিটি ছবির এই প্রদর্শনীর শিরোনাম ‘বঙ্গীয় আধুনিকের উপস্থাপনা’। মৃত্যু এসেছিল অকস্মাৎ। কিন্তু অন্তপর্বের শেষ রাগিণীতেও মোটেই ক্লান্ত বাঁশির ধ্বনি নেই। আশ্চর্যভাবে তিনি আঁকছেন হাতে ধরা চক্ষু থেকে গড়িয়ে পড়ছে জল। কিংবা কর্ডলেস টেলিফোনের পাশে বাক্সের মধ্যে বিশ্রম্ভালাপে রত দুই নরনারী মুণ্ড। আঁকছেন ওয়াকম্যান কানে বক্ষবালার উপরে চাঁদে লাফ দিয়েছে হরিণ। 

 এমন সব ছবি যেখানে স্বপ্ন আর বাস্তব, প্রতীকী চেতনা আর অভিব্যক্তিবাদ একাকার। এই সমাহারকে হয়তো যথার্থভাবে জীবনানন্দই ভাষা দিতে পারবেন আমরা দণ্ডিত হয়ে জীবনের শোভা দেখে যাই..... 

 প্রদর্শনী 

 চলছে 

 সিমা: পরেশ মাইতি ২৯ নভেম্বর পর্যন্ত। 

 বিড়লা অ্যাকাডেমি: দিল্লির সমকালীন শিল্পীদের প্রদর্শনী ১২ নভেম্বর পর্যন্ত। 

 শুক্তিশুভ্র প্রধান ১২ নভেম্বর পর্যন্ত। 

 গ্যালারি লা মেরে: দিবাকর শেট্টি ২২ নভেম্বর পর্যন্ত। 

 অ্যাকাডেমি: করুণা সাহা ও শম্ভু সাহা ১৭ নভেম্বর পর্যন্ত। 

 শুরু হবে 

 অ্যাকাডেমি: পেন্টার্স ’৮০ আজ শুরু চলবে ১৭ নভেম্বর পর্যন্ত। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010410_classified.utf8</DOCNO>
<TEXT>


২৭ চৈত্র ১৪০৭ মঙ্গলবার ১০ এপ্রিল ২০০১

পাত্রী পাত্র চাই চাই

সম্পত্তি


</TEXT>
</DOC>
<DOC>
<DOCNO>1011022_22puja9.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 শ্রী শ্রীদুর্গাপূজা 

 চায়ের ভাঁড় দিয়ে তৈরি হয়েছে কসবা বোসপুকুরের পুজোমণ্ডপ। ছবি: তারাপদ বন্দ্যোপাধ্যায় রামকৃষ্ণ মঠ, বেলুড় মঠ শ্রীরামকৃষ্ণ সারদা মঠ, বাগবাজার  রামকৃষ্ণ মঠ, বুল টেম্পল বাঙ্গালোর  রামকৃষ্ণ মিশন বয়েজ হোম, রহড়া  শ্রীশ্রীকালীনাথ আশ্রম, দক্ষিণেশ্বর  শ্রীরামকৃষ্ণ মন্দির, উত্তর ব্যাঁটরা  মহামিলন মঠ, পি ডব্লু ডি রোড  ৭৬ পল্লি, শাঁখারিপাড়া, ভবানীপুর  ৬২ পল্লি, হরিশ মুখার্জি রোড  অনুপমা আবাসিকবৃন্দ পূজা কমিটি, ভি আই পি রোড  উদয়ন সঙ্ঘ, দেশবন্ধুনগর, বাগুইআটি  চেতলা ইয়ং অ্যাথলেটিক ক্লাব  চিত্তরঞ্জন কলোনি অধিবাসীবৃন্দ, যাদবপুর  লাবণি এস্টেট, সল্টলেক  তেঁতুলতলা বারোয়ারি এস্টেট, হাওড়া  মহাজাতি কল্যাণ সমিতি, বোসপুকুর রোড  বড়িশা নেতাজি সঙ্ঘ  ফ্রেণ্ডস ইলেভেন ক্লাব, পূর্ব পুটিয়ারি  যাদবপুর ব্যাঙ্ক প্লট ওয়েলফেয়ার অ্যাণ্ড ডেভেলপমেন্ট কমিটি, ঝিল রোড  উদয়ন সঙ্ঘ, রামলাল বাজার  ড. এস পি মুখার্জি ষ্ট্রিট সর্বজনীন দুর্গোৎসব, কোন্নগর  বান্ধব সম্মিলনী, ঢাকুরিয়া  বরানগর ময়রাডাঙা সর্বজনীন দুর্গোৎসব  চিলড্রেন’স পার্ক সর্বজনীন দুর্গোৎসব, তালতলা  কড়েয়া পার্ক সার্কাস সর্বজনীন দুর্গোৎসব  সাহিত্য পরিষদ সর্বজনীন দুর্গোৎসব সমিতি  অমরপল্লি দুর্গোৎসব কমিটি  বেহালা অগ্রদূত ক্লাব  নেয়ারাবাগান তরুণ সঙ্ঘ  বেতারপল্লি সর্বজনীন দুর্গোৎসব সমিতি  সপ্তরথী সঙ্ঘ দুর্গা পূজা কমিটি  ইছাপুর শিবাজি সঙ্ঘ  ভারতচক্র পূজা কমিটি  ডানকুনি আবাসন সর্বজনীন পূজা কমিটি  যদু মিত্র লেন শারোদৎসব কমিটি  শ্রীসঙ্ঘ, কালীঘাট  অমৃত সঙ্ঘ অবন্তিপুর সিদ্ধাশ্রম  রোজভিলা সর্বজনীন চকবাজার সুবর্ণজয়ন্তীবষর্, হুগলি  কুমারটুলি সর্বজনীন দুর্গোৎসব  রয়্যাল টাওয়ার, পালপাড়া, বরাহনগর  দেশপ্রিয় ঠাকুর পাঠকেন্দ্র, হাওড়া  কলেজ স্কোয়ার সর্বজনীন দুর্গোৎসব কমিটি  ১৯ পল্লি সর্বজনীন দুর্গোৎসব ও লক্ষ্মীপূজা কমিটি  বড়িশা তপোবন, শীলপাড়া রোড  জপুর ব্যায়াম সমিতি  বিশ্ব সেবাশ্রম সঙ্ঘ, পূর্ব কোদালিয়া  বাগবাজার সর্বজনীন দুর্গোৎসব ও প্রদশর্নী  চিলড্রেন পার্ক ইউথ ফোরাম, লিন্টন ষ্ট্রিট  বরাহনগর কামারপাড়া সর্বজনীন শারদীয়া মহাপূজা কমিটি  বারোয়ারিতলা পূজা সমিতি  গোলপার্ক সর্বজনীন দুর্গোৎসব কমিটি  বেলেঘাটা প্রগতি সংসদ  নেতাজি স্পোর্টিং ক্লাব, লেকটাউন  তরুণ সঙ্ঘ পূজা কমিটি, দমদম পার্ক  চারের পল্লি সর্বজনীন দুর্গোৎসব কমিটি  টালিগঞ্জ বিবকানন্দ ব্রতী সঙ্ঘ  মনোহরপুকুর জনসঙ্ঘ মাতৃমন্দির  সাহাপুর মিতালি সঙ্ঘ  

 শ্রীভূমির পুজোমণ্ডপের সামনে আলোর খেলা। ছবি: সুদীপ আচার্য কসবা খেয়ালি সঙ্ঘ  বেলগাছিয়া ওলাইচণ্ডী পল্লিবাসীবৃন্দ  সুনীলনগর সর্বজনীন দুর্গোৎসব কমিটি, পিকনিক গার্ডেন  নলিন সরকার ষ্ট্রিট সর্বজনীন দুর্গোৎসব  কবিতীর্থ শারোদোৎসব খিদিরপুর  মধ্য গরফা সর্বজনীন দুর্গোৎসব  পার্ক ইনস্টিটিউশন, মোহনলাল ষ্ট্রিট  উল্টাডাঙা দাসপাড়া সর্বজনীন দুর্গোৎসব কমিটি  বরাহনগর পালপাড়া টবিন রোড সর্বজনীন দুর্গোৎসব  ডোঙারিয়া শুভ্রা সঙ্ঘ, নোদাখালি  চণ্ডীপুর বাজার সমিতি, উত্তর ২৪ পরগনা  যুবকবৃন্দ, বেলানগর, হাওড়া  বড়িশা সাবর্ণ রায়চৌধুরী পরিবার  মৌদিহাট যুবক সঙ্ঘ, দক্ষিণ ২৪ পরগনা  বৃজি উন্নয়ন সমিতি, কদমতলা নড়িদানা সাধারণ দেবালয়, দক্ষিণ চব্বিশ পরগনা  বিবেকানন্দ মঠ, বারাকপুর  খড়দহ সর্বজনীন দুর্গাপূজা কমিটি  বালিগঞ্জ পূর্ব পল্লি  যোধপুর পার্ক শারদীয়া উৎসব কমিটি  আদর্শ পল্লি সর্বজনীন দুর্গোৎসব কমিটি  ফাল্গুনি সঙ্ঘ শ্যামা পল্লি শ্যামা সঙ্ঘ, যাদবপুর  ক্ষেত্র মিলনী, শিবপুর  মল পল্লি সর্বজনীন পূজা কমিটি  সমাজসেবী সঙ্ঘ, লেক রোড  শীতলাতলা সর্বজনীন দুর্গোৎসব, মানিকতলা  বেলেঘাটা প্রগতি সঙ্ঘ  হাটখোলা গোঁসাইপাড়া সর্বজনীন দুর্গোৎসব  ময়রাপাড়া পূজা কমিটি, হাওড়া  রয়েড পার্ক ওয়েলফেয়ার অ্যাসেশিয়েশন  রামকৃষ্ণ তরুণ সঙ্ঘ, রবীন্দ্র কানন  সালকিয়া তরুণদল  পাইকপাড়া আদি সর্বজনীন দুর্গোৎসব  বসাকবাগান সর্বজনীন দুর্গোৎসব  মণ্ডল ষ্ট্রিট বারোয়ারি সমিতি  পূর্ব কলিকাতা সর্বজনীন দুর্গোৎসব কমিটি  আহিরীটোলা সর্বজনীন দুর্গোৎসব। 


</TEXT>
</DOC>
<DOC>
<DOCNO>1011023_23puja1.utf8</DOCNO>
<TEXT>
 ৬ কার্তিক ১৪০৮ মঙ্গলবার ২৩ অক্টোবর ২০০১

 আজ মহাসপ্তমী 

 আজ মহাসপ্তমী। মহাষষ্ঠীর সন্ধ্যাতেই কলকাতা ছিল আলো-ঝলমল, উৎসব-অধীর। দিনান্তে দেবী দুর্গার বোধন আমন্ত্রণের সময়ে তোলা দেবীপ্রসাদ সিংহের ছবি। 


</TEXT>
</DOC>
<DOC>
<DOCNO>1010129_ravi.utf8</DOCNO>
<TEXT>


রবিবাসরীয় প্রবন্ধ গায়ত্রী মন্ত্রের বদলে ইলিয়াড জপি নিষিদ্ধ মাংস খেয়ে জাত খোয়াতে এক পায়ে রাজি। ক্যি অযুক্তির পথে?

নৈব নৈব চ। লিখেছেন অগ্নি রায় রবিবাসরীয় গল্প জোড় নিখিলচন্দ্র সরকার রবিবাসরীয় ধারাবাহিক রহস্য উপন্যাস: ৪২ জলে দস্যু ডাঙায় বাঘ শেখর বসু রবিবাসরীয় আনন্দমেলা বড়মিঞার ১২৫ নির্মল কর আবিষ্কারকের প্রতারণা স্বস্তি চট্টোপাধ্যায়


</TEXT>
</DOC>
<DOC>
<DOCNO>1010703_che.utf8</DOCNO>
<TEXT>
 ১৮ আষাঢ় ১৪০৮ মঙ্গলবার ৩ জুলাই ২০০১

বিশেষ প্রবন্ধ .. জঙ্গি প্যালেস্তাইনিদের হিরো চে গেভারা সংবাদসংস্থা  গাজা 

গাজার রাস্তায় রাস্তায় যে সব জঙ্গি প্যালেস্তাইনি যুবক হামাস বা ইনতিফাদার পতাকার তলায় দাঁড়িয়ে ইজরায়েলি ট্যাঙ্ক ও হেলিকপ্টারের বিরুদ্ধে লড়াই চালাচ্ছে, তাদের হিরো কিন্তু আরাফত বা আরব দুনিয়ার কেউ নন। কিছুটা অদ্ভুত শোনালেও সুদূর লাতিন আমেরিকার প্রয়াত বিপ্লবী চে গেভারার দৃষ্টান্তই তাঁদের অনুপ্রেরণা জোগায়। গাজায় রাষ্ট্রপুঞ্জের শরণার্থীদের জন্য অফিসের সামনে বা বাস্‌সাতিন ষ্ট্রিটের দেওয়ালে চে গেভারার সেই টুপি ও দাড়ি সম্বলিত পরিচিত ছবিই এখন জনপ্রিয় জঙ্গি প্যালেস্তাইনিদের মধ্যে। বাস্‌সাতিন ষ্ট্রিটে চে-র প্রতিকৃতির সামনে দিয়ে হেঁটে যেতে যেতে মাঝবয়সী আক্রাম আবু নাদা বলেন, ‘চে একজন বিপ্লবী ছিলেন। আমরাও এখন সেই পথেই চলছি।’ বলিভিয়ার জঙ্গলে ১৯৬৭ সালে গেরিলা যুদ্ধ চালাতে গিয়ে ধরা পড়া ও সামরিক বাহিনীর হাতে নিহত হওয়ার পর থেকেই চে বিশ্বের অন্য জায়গার মতোই আরব দুনিয়াতেও কিংবদন্তি হয়ে ওঠেন। তবে তাই বলে গোটা প্যালেস্তাইন আন্দোলনের কাছে চে হিরোর মর্যাদা পান না। আবু নাদা বলেন, ‘সব প্যালেস্তাইনিদের কাছে নয়, প্রধানত বামপন্থীদের মধ্যেই চে জনপ্রিয়। তবে আমরা মুসলমানরা, যারা ইনতিফাদার ছত্রচ্ছায়ায় লড়ছি, আমাদের কাছেও চের দৃষ্টান্ত মূল্যবান। কারণ, চে একজন লড়াকু যোদ্ধা ছিলেন।’ 

গাজার একটি হোটেলের ডেপুটি ম্যানেজার ওসামা আবু মিদ্দান ‘টিন এজ’ থেকেই বামপন্থীদের সঙ্গে ভিড়েছিলেন। এখনও চে-র মুখ আঁকা টি শার্ট পরেন। তাঁর অফিসের টেবিলেও চে-র একাধিক ছবি। ওসামার কথায়, ‘আমাদের এখানে চে-র মতো একজন নেতা দরকার।’ 

প্যালেস্তাইনের অনেক পরিবারেই চে এখন এতটাই জনপ্রিয় যে বাচ্চার নামও চে-র নামে রাখা হয়, যেমন সাংবাদিক জিভারা বুদেইরির ক্ষেত্রে হয়েছে। ২৫ বছর বয়সী এই মহিলা সাংবাদিক জানালেন, তাঁর নাম এখন আরবি ছাঁচে ঢালা হলেও ব্যক্তিগত চিঠিপত্রে এখনও তিনি নিজের নাম ‘গেভারা’ লেখেন। আর এক সাংবাদিকের ব্যক্তিগত মোবাইল ফোনের গায়েও চে গেভারার মুকের প্রতিকৃতি বসানো, ওয়েস্ট ব্যাঙ্ক এলাকার রামাল্লা শহরের বাজারে চে-র মুখ আঁকা ওয়ালেট, শার্ট ইত্যাদি ঢেলে বিক্রি হয়। গাজা শহরের একটি বহুতল বাড়ির পাঁচতলায় পপুলার ফ্রন্ট ফর দ্য লিবারেশন অব প্যালেস্তাইন-এর (সংক্ষেপে পি এফ এল পি) অফিসে সংগঠনের জেনারেল সেক্রেটারি আলি অল কাতাবি বসেন। তাঁর কথায়, তাঁর দলের মতোই প্যালেস্তাইনের সব বামপন্থী আন্দোলনকেই প্রেরণা জুগিয়েছে চে গেভারা। অফিসে টেবিলের সামনে দেওয়ালে ঝোলানো চে-র ছবির দিকে তাকিয়ে কাতাবি মন্তব্য করেন, ‘ আমরা গেভারার জীবন থেকে শিক্ষা নেওয়ার চেষ্টা করছি।’ আরাফতের পি এল ও-র বিরোধী দল পি এফ এল পি ১৯৬৭ সালে তৈরি হওয়ার পর থেকে আরবসমাজকে মার্কসবাদী লাইনের দিকে টেনে আনার চেষ্টা চালিয়ে যাচ্ছে। 

গত সেপ্টেম্বর থেকে ইজরায়েলের সঙ্গে গাজা ও ওয়েস্ট ব্যাঙ্কে প্যালেস্তাইনিদের যে লাগাতার সংঘর্ষ চলছে, তার মধ্যে একটি বড় ঘটনার সঙ্গে জড়িত এই দল। ‘গেভারা গাজা ব্রিগেড’ নামে দলের সশস্ত্র গ্রুপের ওই হানায় আটজন ইজরায়েলি নিহন হন। কাতাবিকেও গ্রেফতার করা হয়। গত এক বছরের এই সংঘর্ষে বেশির ভাগ জায়গাতেই প্যালেস্তাইনের শরণার্থী শিবিরগুলির গরিব ছেলেরা হামলায় জড়িয়েছে। গত নয় মাসে অন্তত ৬০০ মানুষ প্রাণ হারিয়েছে, যাদের বেশিরভাগই প্যালেস্তানীয়। কাতাবির মন্তব্য, ‘যে প্যালেস্তানীয়রা এই সংঘর্ষে মারা গিয়েছে তারা সবাই গাজার চে গেভারা।’ 

কাতাবির সঙ্গে চে গেভারার বিষয়ে কথা শুরু করলে প্রথমেই তিনি পাল্টা প্রশ্ন করেন, ‘কোন চে গেভারার কথা জানতে চাইছেন? লাতিন আমেরিকার চে, নাকি গাজার চে?’ 

গাজার চে গেভারার নাম মহম্মদ আল আসওয়াদ। জন্ম ভূমধ্যসাগরের তীরে হাইফা শহরে ১৯৪৬ সালে। এখন ওই এলাকা ইজরায়েলের অন্তর্গত। পি এফ এল পি প্রকাশিত তিন পাতার জীবনী থেকে জানা যাচ্ছে, ১৯৪৮ সালেই আসওয়াদের পরিবার শরণার্থী হিসাবে ইজরায়েল ছেড়ে চলে আসতে বাধ্য হন। তারপর গাজার শরণার্থী শিবিরে নিতান্তই দারিদ্রের মধ্যে বড় হন। ইজরায়েলের বিরুদ্ধে সংগ্রামে যোগ দিয়ে তাঁকে দু’বছর কারাবাস করতে হয়। ১৯৭০ সালে পপুলার ফ্রন্টের সামরিক শিবিরে যোগ দেন। ১৯৭৩ সালে তিনি ইজরায়েলি সেনাবাহিনীর সঙ্গে লড়াইয়ে নিহত হন। ‘গাজার গেভারা’র বিধবা স্ত্রী ওয়েদেদ পরে আর একজন যোদ্ধাকে বিয়ে করলে প্রয়াত প্রথম স্বামীর বিষয়ে বলতে এখনও গর্ব বোধ করেন। ওয়েদেদ বলেন,‘আসওয়াদ একজন শহিদ। বেঁচে থাকলে তিনি এখনও যোদ্ধাদের প্রথম সারিতেই থাকতেন।’ 


</TEXT>
</DOC>
<DOC>
<DOCNO>1010114_calcutta.utf8</DOCNO>
<TEXT>


মেট্রো সম্প্রসারণের কিছু টাকা ফেরত মার্কিন ভোটে অত্যাধুনিক প্রযুক্তি না থাকায় বিস্ময়

প্রতিরোধী ম্যালেরিয়ার ওষুধে কাজই হচ্ছে না

নেতা-হত্যার সাক্ষীকে মারতেই কি বোমাবাজি অটোয় সেই চার জনই বাস উল্টে আহত ২৪ বসু পড়ছেন ডিটেকটিভ উপন্যাস উত্তরবঙ্গ সফরে যাচ্ছেন বসু মহাকরণে আগুন পি জি-তে ফের ইঁদুরের কামড় মহাকরণের কাছে অনিলও সভার অনুমতি পাবেন না: বুদ্ধ ছবিতে কলকাতা


</TEXT>
</DOC>
<DOC>
<DOCNO>1010506_indx.utf8</DOCNO>
<TEXT>


কলকাতা 35.7C / 26.7C

২৩ বৈশাখ ১৪০৮ রবিবার ৬ মে ২০০১

. বাড়তি কেন্দ্রীয় বাহিনী মিলবে কি না অনিশ্চিত স্টাফ রিপোর্টার  কলকাতা ভোটের জন্য এই রাজ্যে বাড়তি কলকাতা আধা-সামরিক বাহিনী অঙ্ক নেই পাওয়ার বিষয়টি নিয়ে বুঝেও অনিশ্চয়তা দেখা দিয়েছে। বিচলিত নন মেদিনীপুর-সহ তিন সুশান্ত জেলায় নিরাপত্তা গান কেড়ে জোরদার করতে নিতে অতিরিক্ত ২০ কোম্পানি চলেছেন আধা-সামরিক বাহিনী নেত্রী চেয়েছে রাজ্যের রাজ্য নির্বাচন দফতর। রফিক-রজনীর

হতাশার সমুদ্রে হাহুতাশে তাঁরা ভাসতে বিদ্রোহ কি চান মমতা-বাতাসে সম্ভব রঞ্জন মুসলিম বন্দ্যোপাধ্যায়  ভাবনায় কলকাতা ‘ভোট বারুইপুর, হরিনাভি চৌহাটি, সাতগাছিয়া ধরা’ অতি বিড়লাপুর, ভয়ঙ্কর বিষ্ণুপুর আমতলা, খেলা গাইঘাটা আমডাঙা, দেশ কলাসীমা, ধর্মপুর, চেম্বারে চাঁদপাড়া যেখানেই ঝোলাতে গেছি তাঁর সঙ্গে জনসমুদ্রে লেগেছে হবে জোয়ার। গরিব ডাক্তারের মানুষের ভালবাসা, ফি শ্রদ্ধা, হতাশার ডিএমকে-কে সমুদ্রে ফসফরাসের হারাতে মতো জ্বলে উঠেছে। মরিয়া কনট প্লেসে বোমা, করুণানিধির জঙ্গি গ্রেফতার ছেলে সংবাদসংস্থা  খেলা নয়াদিল্লি মারডেকা কনট প্লেস এলাকায় ফুটবলে কয়লা বোমা রাখার অপরাধে পুলিশ আজাদ আমন্ত্রিত আহমেদ কুরেশি নামের ভারত এক জঙ্গিকে সাসপেণ্ড গ্রেফতার করেছে। বাংলার নির্বাচনের অন্যান্য বাস্কেটবল খবর দল 4_b3 কসবায় আতঙ্ক ছড়াবে সিপিএম: মমতা

4_B3 সন্ত্রাসের আশঙ্কা সি পি এমেরও

4_b3 কমপ্লেক্স ফুটব্রিজ বনাম বছরভর প্রাণে পরশ

4_b3 তাঁরা ছিটমহলের বাসিন্দা, ভোটের উৎসবে তাই ব্রাত্য

4_b3 খুব দহন নয়,সম্ভাবনা কম ঝড়ের তাণ্ডবেরও

4_b3 ডিএমকে-কে হারাতে মরিয়া করুণানিধিরই ছেলে


</TEXT>
</DOC>
<DOC>
<DOCNO>1010709_aj-kol.utf8</DOCNO>
<TEXT>


২৪ আষাঢ় ১৪০৮ সোমবার ৯ জুলাই ২০০১

তিনি মেয়র বলেন সরাসরি যে সব বিভাগ দেখেন, সেখানে তুঘলকি রাজত্ব চলছে।

প্রদীপ ঘোষ কলকাতা পুরসভার কাজকর্ম নিয়ে পুরসভারই মেয়র পারিষদ

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

ল্যান্সডাউন: আলু ৭, পটল ১০, বেগুন ১২, হিমসাগর আম ২০, ল্যাংড়া ২৮, কাটা পোনা ১০০, ইলিশ ২৩০। শোভাবাজার: আলু ৭, পটল ১০, বেগুন ১৬, সুর্মা ফজলি আম ১৪, ল্যাংড়া ১৮, কাটা পোনা ৮০, ইলিশ ১৮০। হাওড়া কালীবাবুর বাজার: আলু ৬.৫০, পটল ১০, বেগুন ১৫, সুর্মা ফজলি আম ১০, দশেরি ২৫, ল্যাংড়া ২৫, কাটা পোনা ৮০, ইলিশ ২০০।

আজ জন্মদিন হলে পুলকরঞ্জন দেব শুভ সংখ্যা: ১, স্বাস্থ্য ভালই ৪, ৮, ৯। থাকবে। অত্যধিক শুভ দিন: রবি, উত্তেজনা এবং সোম, ও হঠাৎ রেগে বৃহস্পতিবার। যাওয়া এড়িয়ে শুভ রঙ: চলুন। সোনালি, হলুদ ও রাস্তাঘাটে গোলাপি। সাবধানে শুভ রত্ন: চলাফেরা করবেন। চুনী, পান্না, পুস্তক ও মুনস্টোন। প্রকাশনায় নিযুক্ত ব্যক্তি, পুস্তক ও ঔষধ ব্যবসায়ী এবং ইঞ্জিনিয়ার ও ডাক্তারদের পক্ষে অর্থকরী সম্ভাবনা বেশ ভাল। প্রিয়জনের বিবাহে শুভ যোগাযোগ। সন্তানের শিক্ষাগত সাফল্যে সুখী হবেন। কর্মক্ষেত্রে সুনাম বৃদ্ধি। পুরনো মামলা-মকদ্দমার নিষ্পত্তি এবং জয়লাভের সম্ভাবনা।

কলেজে ভর্তি হতে লেডি ব্রেবোর্ন কলেজ: বিজ্ঞানে ফর্ম পেতে মোট ৬৫ শতাংশ নম্বর পেতেই হবে। অর্থনীতি অনার্সে অঙ্কে ৬০ শতাংশ থাকা চাই। একমাত্র ইংরেজি অনার্সে রয়েছে প্রবেশিকা পরীক্ষার ব্যবস্থা। বাংলা অনার্সে মোট ৫০ শতাংশ এবং বিষয়ে ৫৫ শতাংশ থাকা দরকার। ইতিহাসে মোট নম্বর ও বিষয়ে দু’ক্ষেত্রেই ৬০ শতাংশ থাকতে হবে। রাষ্ট্রবিজ্ঞানে অনার্স পড়তে মোট ৬০ শতাংশ দরকার। ফর্ম দেওয়া হবে ৬, ৭, ১০, ১১, এবং ১২ জুলাই বেলা এগারোটা থেকে দু’টো পর্যন্ত। ইংরেজির লিখিত পরীক্ষা ২০ জুলাই, বিকেল তিনটে থেকে চারটে। সেন্ট জেভিয়ার্স কলেজ: কলা বিভাগের জন্য সাধারণ ভাবে কমপক্ষে ৬০০ নম্বর পেতে হবে। বিজ্ঞান বিষয়গুলিতে ৬০০-র মধ্যে ৪১০, এবং মোট ৭০ % নম্বর চাই। অর্থনীতি অনার্সের জন্য গণিতে চাই ৬০ %। রাষ্ট্রবিজ্ঞানে অনার্স পড়তে কলা বা বিজ্ঞান বিভাগে কম পক্ষে ৬০০ পেতে হবে। পদার্থবিদ্যায় চাই মোট ৭০ %, রসায়নে ৭৫, গণিতে ৬৫ %।১৮ই ইংরেজি, ১৯শে রাষ্ট্রবিজ্ঞান, ও ২০ তারিখ অর্থনীতি অনার্সে ভর্তির পরীক্ষা।

৫০ বছর আগে কালীঘাটের গলি

(ষ্টাফ রিপোর্টার)

মহাশয়, কালীঘাটস্থ দেবনারায়ণ ব্যানার্জি লেন আকারে যদিও ক্ষুদ্র তথাপি দিবারাত্র লোকে পরিপূর্ণ থাকে। অথচ দুঃখের বিষয় এই যে, উক্ত গলিতে বর্তমানে কোনও গ্যাস আলোর বন্দোবস্ত নাই। ২/৩ বৎসর পূর্বে যাহাও ২/১টি গ্যাসের বাতি মিট মিট করিয়া জ্বলিত আজ তাহাও বন্ধ হইয়াছে। ইহা ব্যতীত এই গলিটির উভয় পার্শ্বেই বেশীর ভাগ যাত্রিনিবাস। সপ্তাহের অন্য সব দিন ছাড়িয়া দিলেও প্রতি শনি ও রবিবার এখানে যাত্রীদের অস্বাভাবিক ভীড় হয়। যাত্রীরা ভুক্তাবশিষ্ট খাদ্য ও ব্যবহৃত শালপাতা ইত্যাদি যত্রতত্র ফেলিয়া রাস্তায় গমনাগমন বন্ধ করিয়া দেয়। অনেকে অন্ধকারের সুযোগে এই ক্ষুদ্র গলিটির যেখানে সেখানে প্রস্রাব, পায়খানা ইত্যাদি করিয়া প্রত্যহই একটি আঁস্তাকুড় করিয়া রাখে। কালীঘাটে যতগুলি গলি আছে তাহার মধ্যে এই গলিতেই লোকের আনাগোনা সবচেয়ে বেশী অথচ এখানে নাই কোন গ্যাসের আলো, নাই কোনও মেথরের ময়লা পরিষ্কারের সুবন্দোবস্ত। ইহার উপরে আবার ষাঁড়ের উৎপাত। আশা করি, কর্পোরেশন রাস্তায় একটু আলোর ব্যবস্থা করিবেন।  শ্রীকালীসাধন চক্রবর্তী, কালীঘাট, কলিকাতা- ২৬।

সংস্কৃত ও সংস্কৃতি

ষ্টাফ রিপোর্টার

নূতন মাধ্যমিক শিক্ষাবোর্ড নাকি প্রস্তাব করিয়াছেন যে, প্রবেশিকা পরীক্ষার্থীদের অবশ্য-পাঠ্যতালিকা হইতে সংস্কৃত ও গণিত শাস্ত্রকে বাদ দেওয়া হইবে। এ সংবাদ কতদূর সত্য জানি না, এখনো আশা আছে যে সত্য নয়। তবে কিনা শঙ্কাজনক সংবাদের গুজবটাও শঙ্কাজনক তা সত্য ধরিয়া লইয়াই একটা প্রতিবাদ করিতে হইতেছে। সংস্কৃতকে অবলম্বন করিয়াই এদেশের সংস্কৃতি বাঁচিয়া আছে। ছাত্রদের মন হইতে সেই সংস্কৃতের মূলোচ্ছেদ যদি করা যায় তবেই চমৎকার। দেশের মধ্যে সংস্কৃতিমূলক সভা-সমিতির অনুষ্ঠান আজ প্রায় নিত্য। আর একদিকে প্রস্তাব, সংস্কৃত ভাষাকে অবশ্য-পাঠ্যতালিকা হইতে বাদ দাও। এ দুয়ের সামঞ্জস্য হয় কি প্রকারে? সংস্কৃতকে বাদ দিয়া সংস্কৃতি, যেন প্রিন্স অব ডেনমার্ককে বাদ দিয়া হ্যামলেট নাটকের অভিনয়। (‘কমলাকান্তের আসর’ থেকে)।

-আনন্দবাজার পত্রিকা, ৯ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010428_pic.utf8</DOCNO>
<TEXT>


 ট্রেনের সহযাত্রী কিশোরের সরাসরি অনুরোধ মুখ্যমন্ত্রী বুদ্ধদেব ভট্টাচার্যকে: একটা অটোগ্রাফ দিন না। আব্দার তৎক্ষণাৎ মঞ্জুর।  দেবাশিস রায় 


</TEXT>
</DOC>
<DOC>
<DOCNO>1010105_30pustak3.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 পুস্তক পরিচয় ৩.. গল্পের মধ্যে দিয়ে ভূবিজ্ঞান সুবীর দত্ত ভূবিজ্ঞানীর ডায়েরী, সঙ্কর্ষণ রায়। শৈব্যা, ৫০.০০ বিজ্ঞানী গোয়েন্দা, সঙ্কর্ষণ রায়। নির্মল বুক এজেন্সি, ৩৫.০০ পেশায় ভূবিজ্ঞানী সঙ্কর্ষণ রায় বাংলা ভাষায় ভূবিজ্ঞান প্রসারে আত্মনিয়োগ করেছেন অনেক দিন। ছেলেবেলায় ভূবিজ্ঞানী বাবার সঙ্গে উত্তর মায়ানমারে, পরে ছাত্রাবস্থায় ও কর্মজীবনে ভূবৈজ্ঞানিক সমীক্ষার কাজে দেশের প্রত্যন্ত অঞ্চলে অর্জিত অভিজ্ঞতা স্থান পেয়েছে আলোচ্য বই দুটিতে। 

 সঙ্কর্ষণ রায় সহজ ভাষায় গল্পের মাধ্যমে ভূবিজ্ঞানকে পাঠকের কাছে হাজির করার চেষ্টা করেছেন। সফলও হয়েছেন। কাজটা কঠিন। কারণ, গল্পটিকে আকর্ষণীয় করার পাশাপাশি বিজ্ঞানকে স্বতঃস্ফূর্ত ভাবে তুলে ধরতে হবেতা যেন আরোপিত মনে না হয়। কিন্তু গল্পের খাতিরে সঠিক বৈজ্ঞানিক ব্যাখ্যার ব্যাপারেও আপস করা চলবে না। 

 ‘ভূবিজ্ঞানীর ডায়েরী’ লেখকের প্রথম পনেরো বছরের অভিজ্ঞতার সাক্ষ্য বহন করে। চব্বিশটি ছোট ছোট রচনায় উত্তর মায়ানমার, বিহার, ওড়িশা, মধ্যপ্রদেশ ও রাজস্থানের বিভিন্ন এলাকায় খনিজ-সম্পদ সমীক্ষার নানা ঘটনা গল্পের আকারে হাজির হয়েছে। পাঠকের প্রাপ্তি ভূবিজ্ঞানের কিছু কিছু দিক সম্পর্কে পরিচিত হওয়া এবং ভূবিজ্ঞানীর কর্মজীবন সম্পর্কে কিছুটা আন্দাজ করা। ঘাটশিলায় কথাসাহিত্যিক বিভূতিভূষণ বন্দ্যোপাধ্যায়ের প্রকৃতিপ্রেমের বিবরণ আকর্ষণীয়। ‘‘আমাকে করে নাও তোমার রিসার্চের সঙ্গী, বনে-পাহাড়ে ঘোরাঘুরি করব তোমার সঙ্গে।’’ (পৃ ৪৬) 

 ‘বিজ্ঞানী গোয়েন্দা’ বইটিতে পঁচিশটি ‘গোয়েন্দা’ গল্প আছে। এ ক্ষেত্রে ভূবিজ্ঞানী নিজেই রহস্যভেদী। পটভূমি হল মায়ানমার, বাংলাদেশ, অসম, পশ্চিমবঙ্গ, বিহার, মধ্যপ্রদেশ, রাজস্থান ও মহারাষ্ট্রের কিছু এলাকা। গল্পগুলি সাধারণ পাঠকদের ভালই লাগবে। তবে অতিসরলীকরণের ফলে অসাবধানতাবশত কিছু ভুল ব্যাখ্যা স্থান পেয়েছে। ‘মসকালাইনাইট’ রচনায় আছে ‘‘(উল্কাপাতের ফলে) প্যাটারসন মারা পড়েছেন এবং তার মৃতদেহ পুড়ে ছাই হয়েছে’’ (পৃ ১৩৯)। বস্তুত উল্কা বিস্ফোরণে মৃতদেহ অসংখ্য খণ্ডে ছিটকে যাবে। ‘বাঘের চোখ’ রচনায় ‘‘সঙ্গে সঙ্গে পোষাকটিকে খুলে ফেলল এবং বেরিয়ে এল তার খোলস থেকে’’ (পৃ ১৫৮)। চৌম্বক আকর্ষণে অত সময় পাওয়া সম্ভব নয়। ‘‘ঐ জ্বলন্ত চোখজোড়া তার সামনে এসে যায়একেবারে তার মুখের কাছে’’ (পৃ ১৫৯)। চোখজোড়া আসলে ‘‘লোহার ঘরের ভেতরকার দেওয়ালে বসানো একজোড়া আলো-বিকীরণকারী পাথর’’। সেটি সামনে আসে কী ভাবে? ‘বাঘের চোখ’ গল্পটিকে অবাস্তব বললে অত্যুক্তি হবে না। অবশ্য গতানুগতিকের তুলনায় ‘বিজ্ঞানী গোয়েন্দা’র কাহিনীগুলি কম আকর্ষণীয় নয়। পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010105_5edit2.utf8</DOCNO>
<TEXT>
 ২১ পৌষ ১৪০৭ শুক্রবার ৫ জানুয়ারি ২০০১

সম্পাদকীয় ২.. ক্ষোভপ্রকাশে কাজ হইবে কি যথেষ্ট হইয়াছে, এ বার অগ্রসর হওয়া যাক। প্রধানমন্ত্রী উবাচ। বুধবার তিনি মন্ত্রিসভার বিশেষ বৈঠক ডাকিয়াছিলেন। দেশের অর্থনীতি উঠিয়া দাঁড়াইতে না দাঁড়াইতে আবার বসিয়া পড়িবার উপক্রম হইয়াছে। সেন্ট্রাল স্ট্যাটিস্টিক্যাল অর্গানাইজেশনের (সি এস ও) হিসাব: ১৯৯৯ সালের জুলাই হইতে সেপ্টেম্বর এই তিন মাসে ভারতে শিল্প-উৎপাদনের পরিমাণ ছিল তাহার আগের বছরের একই সময়ের তুলনায় ৬.৬ শতাংশ বেশি, আর ২০০০ সালের জুলাই হইতে সেপ্টেম্বরে তাহার আগের বছরের অনুরূপ সময়ের তুলনায় শিল্প-উৎপাদন বাড়িয়াছে ৫.৯ শতাংশ। তাহার অর্থ, শিল্প-উৎপাদনের বৃদ্ধি-হার কমিবার সংকেত মিলিতেছে। শিল্প-উৎপাদনের বৃদ্ধি-হার এমনিতেই সীমিত, অন্তত ১০ শতাংশ অবধি অগ্রগতি না হইলে জাতীয় আয়ের পর্যাপ্ত অগ্রগতিও অসম্ভব। সেই অভীষ্টের দিকে অগ্রগতির কোনও লক্ষণ নাই, লক্ষণ বরং বিপরীত। সি এস ও’র হিসাব একটি সংকেত মাত্র। অন্য নানা বিপদসংকেতও মিলিয়াছে। যথা, মূলধনী পণ্য বা যন্ত্রপাতির উৎপাদন-বৃদ্ধি স্তিমিত, যাহার অর্থ বিনিয়োগের অগ্রগতি স্তিমিত। পেট্রোলিয়ম ভিন্ন অন্যান্য পণ্যের আমদানিও স্তিমিত, যাহার অর্থ শিল্পোন্নয়নের গতি দ্রুত নয়, কারণ শিল্পের অগ্রগতি তেজী হইলে কাঁচামাল যন্ত্রপাতি ইত্যাদির আমদানি বাড়িতে বাধ্য। বিদেশি বিনিয়োগেও প্রত্যাশিত জোয়ার নাই, পরিকাঠামোয় বিদেশি বিনিয়োগ ক্ষীণস্রোতা। দেশের শিল্পোদ্যোগীরা বলিতেছেন শস্তা আমদানির প্লাবনে দেশি শিল্পের নাভিশ্বাস উঠিতেছে, এই অবস্থায় নূতন ভরসা করিয়া কে নূতন বিনিয়োগ করিবে? ইহা যদি সত্য হয় তবে আর্থিক অগ্রগতির প্রত্যাশিত বৃহৎ উল্লম্ফনের কী হইবে? ইহাই বাজপেয়ীর উদ্বেগ। ‘কুমারকোমের চিন্তাভাবনা’র দ্বিতীয় কিস্তিতে তিনি এই উদ্বেগ প্রকাশ করিয়াছিলেন, বুধবারের বৈঠকে সহকর্মীদের সঙ্গে এই বিষয়েই আলোচনা করিয়াছেন এবং বলিয়াছেন, অবিলম্বে এই বৃত্ত হইতে নিষ্ক্রান্ত হওয়া চাই। 

রাজা ক্যানিউট সমুদ্রকে ফিরিয়া যাইতে নির্দেশ দিয়াছিলেন, সমুদ্র শোনে নাই। বাজপেয়ীর নির্দেশ মানিয়া অর্থনীতিতে জোয়ার আসিবে না। বাজপেয়ীর নির্দেশ মানিয়া তাঁহার সহকর্মীরাও আর্থিক উন্নয়নের জন্য যথেষ্ট তৎপর হইবেন কি? বিলগ্নীকরণের ভারপ্রাপ্ত অরুণ শৌরি বা বাণিজ্য মন্ত্রী মুরাসলি মারান যে উন্নয়নের জন্য ব্যগ্র তাহা লইয়া সংশয় নাই। স্বরাষ্ট্রমন্ত্রী লালকৃষ্ণ আডবাণী এই প্রশ্নে প্রধানমন্ত্রীর সমান উদ্বেগ জানাইয়াছেন। কিন্তু তাঁহাদের বাহিরেও জোট সরকারের মন্ত্রিসভায় অনেক নেতা আছেন, যাঁহাদের কেহ কেহ মন্ত্রিসভার বৈঠকে উপস্থিত ছিলেন, কেহ কেহ ছিলেন না। রেলমন্ত্রী মমতা বন্দ্যোপাধ্যায় ওই গুরুত্বপূর্ণ বৈঠকের সময় তিনি কেশপুর সামলাইতেছিলেন। কিন্তু কে সশরীরে উপস্থিত ছিলেন, কে ছিলেন না, তাহা অপেক্ষাও অনেক বড় প্রশ্ন, মন্ত্রিসভার কয় জন আন্তরিক ভাবে আর্থিক উন্নয়নের গতিবৃদ্ধির জন্য উদ্বিগ্ন। 

এই প্রশ্নটি হইতে আর একটি গভীরতর প্রশ্নের জন্ম হয়। সেই প্রশ্ন ভারতীয় গণতন্ত্রের উন্নয়নী সম্ভাবনা সংক্রান্ত। এই গণতন্ত্র যে ভাবে কাজ করিতেছে তাহা কি দ্রুত উন্নয়নের অনুকূল? চিনের প্রতিতুলনা প্রাসঙ্গিক। চিন শিল্পায়নের প্রতিযোগিতায় ভারত অপেক্ষা বিস্তর অগ্রসর, তাহার একটি কারণ নিশ্চয়ই এই যে, সে দেশে সরকারি সিদ্ধান্ত অনেক দ্রুত গৃহীত হয় এবং অনেক দ্রুত রূপায়িত হয়। বিশেষত বিদেশি বিনিয়োগকারীদের আকর্ষণের জন্য এই তৎপরতার প্রয়োজন সমধিক। এ দেশে পরিস্থিতি বিপরীত। এ দেশে বিলগ্নীকরণের মতো গুরুতর প্রশ্নে সরকার দীর্ঘ সময় কাটাইয়া দেন এবং ইতিবাচক সিদ্ধান্ত স্থির হইবার পরেও আবার পিছাইয়া যান অথবা সমগ্র বিষয়টিতে ধামাচাপা দেন। চলতি বছরে বিলগ্নীকরণের প্রস্তুতি অনেক দূর অগ্রসর হইবার পরেও শেষরক্ষা হইবার ভরসা কম। কোয়ালিশন সরকারের বিবিধ শরিকের বিবিধ মতামত সামলাইতে গিয়া সরকারি নায়করা গতি বজায় রাখিতে পারেন না। চিনের এই সমস্যা নাই। একটু ভাবিলে বোঝা যাইবে, ইহা গণতন্ত্রের সমস্যা নয়। দুনিয়ার অনেক গণতান্ত্রিক দেশেই উন্নয়নের অনুকূল নীতি অনুসরণ করা হইতেছে দ্রুত, নির্দ্বিধায়। এ দেশের মূল সমস্যা এই যে, রাজনীতির চরিত্রটি বিকৃত হইয়া গিয়াছে, অর্থনৈতিক উন্নয়নের প্রকৃত লক্ষ্য অনেক দল বা নেতার কাছে গৌণ, মুখ্য ক্ষুদ্রস্বার্থ, যাহা প্রায়শই ভ্রান্ত ধারণার দ্বারা পরিচালিত। ইহা ব্যবস্থার দোষ নয়, রাজনীতিকদের দোষ। বাজপেয়ী ও তাঁহার উন্নয়নমনস্ক সহকর্মীদের দায়িত্ব, এই ব্যাধি নিরাময়ের চেষ্টা করা। সে জন্য ভ্রান্ত বা ক্ষুদ্রস্বার্থসম্পন্ন মন্ত্রী ও আমলাদের স্পষ্ট ভাষায় কর্তব্য বুঝাইয়া দেওয়া দরকার। তাহার সঙ্গে সঙ্গে দরকার উন্নয়নের সপক্ষে যথার্থ জনমত সংগঠিত করা। বাজপেয়ীর বাগ্মিতার খ্যাতি আছে। তিনি দেশনায়ক হইতেও চাহেন। অবান্তর জাতীয় আবেগ ইত্যাদির চর্চায় সময় নষ্ট না করিয়া তিনি বরং আর্থিক সংস্কারের প্রচারক হিসাবে আপনাকে নিয়োজিত করুন, দেশের মঙ্গল হইবে, তাঁহার নামও ইতিহাসে স্বর্ণাক্ষরে লেখা থাকিবে। 


</TEXT>
</DOC>
<DOC>
<DOCNO>1010108_6cass.utf8</DOCNO>
<TEXT>
 ৩১ আষাঢ় ১৪০৭ শনিবার ১৫ জুলাই ২০০০

 ক্যাসেট সমালোচনা 

 লোপামুদ্রা, অমৃকসিং, তুহিনা 

 বাংলা আধুনিক গান-‘তোমাকে যা বলার ছিল’। এইচ এম ভি থেকে প্রকাশিত ৯টি গানের সংকলন। ৪০ টাকা। 

 শ্রীরাধা বন্দ্যোপাধ্যায় 

 আধুনিক বাংলা গান-‘কথা রয়েছে বাকি’। এইচ এম ভি থেকে প্রকাশিত ৮টি গানের সংকলন। ৪০ টাকা। 

 পরশ পাথর 

 বাংলা গান-‘ইচ্ছেডানা’। বাংলা রক ব্যাণ্ড। কয়েকজন তরুণের দুঃসাহসী অভিযান। ৮টি গানের সংকলন। আশা। ৫০ টাকা। 

 তরুণ 

 লোকগীতি-‘বিকেল বয়ে যায়’। ১০টি গানের সংকলন। আশা। ৩২ টাকা। 

 ক্যাসেট সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010124_20play3.utf8</DOCNO>
<TEXT>
 ৬ মাঘ ১৪০৭ শনিবার ২০ জানুয়ারি ২০০১

 নাটক সমালোচনা ৩ নাটকীয় মোড় ধর্ষণের পরেই অর্ণব দাশগুপ্ত 

 কাঠগড়ায় অসহায় মেয়ে নানা পটেকর ও আয়েষা জুলকার অসাধারণ অভিনয় দেখা গেল সম্প্রতি সায়েন্স সিটি অডিটোরিয়ামে। বিজয় মেহতার পরিচালনায় ‘পুরুষ’ নাটকে। যে নাটকে তুলে ধরা হয়েছে পুরুষ ও নারীর মধ্যে এক অসমান সম্পর্ক। পুরুষশাসিত সমাজ ব্যবস্থায় নারীর ওপর মানসিক অত্যাচার তুলে ধরাই যেন এই নাটকের মূল উদ্দেশ্য। পাশাপাশি দেখানো হয়েছে ক্ষয়িষ্ণু সমাজব্যবস্থায় রাজনৈতিক ক্ষমতা অপব্যবহারের কিছু দৃষ্টান্ত। 

 নাটকের প্রধান চরিত্র স্কুল শিক্ষিকা অম্বিকা। সমাজসেবিকা। তাঁর মা মীরাবাঈ কোনও অন্যায় না করেও স্বামী আন্নাসাহেবের সংসার থেকে বিতাড়িত হয়েছিলেন। গান্ধীবাদী আন্নাসাহেব অন্যায় ভাবে তাঁর মতামতকে চাপিয়ে দিয়েছিলেন মীরাবাঈয়ের ওপরে। 

 নারীর অধিকার ও স্বাধীনতাকে কীভাবে দলিত করা যায় প্রথম কয়েকটি দৃশ্য তাই দেখা গেল। কিন্তু ঘটনার নাটকীয় মোড় হঠাৎ ঘুরিয়ে দিলেন পরিচালক। যখন গুলাব রাও সরাসরি অম্বিকার সঙ্গে রাজনৈতিক সংঘর্ষে জড়িয়ে পড়েন। সু-পরিকল্পিতভাবে গুলাব রাও অসহায় অম্বিকাকে ধর্ষন করলে ঘটনা এক চূড়ান্ত পরিণতির দিকে এগোয়। 

 অম্বিকা আদালতে যায়। সেখানে কাঠগড়ায় অপমানকর জেরার মুখোমুখিও হতে হয়। অম্বিকা বিচার পেল না সেখানে। কারণ ক্ষমতাবান গুলাব রাও তাঁর প্রভাব খাটিয়ে সব প্রমাণ লোপ করে দিয়েছিল আগেই। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010102_2bus3.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

টাকার দাম বাড়ল সংবাদসংস্থা  মুম্বই নতুন বছরের প্রথম দিনে মার্কিন ডলারের তুলনায় ভারতীয় টাকার দাম বেড়েছে। সোমবার বাজার বন্ধের সময়ে ১ ডলারের দাম ছিল ৪৬ টাকা ৬৭ পয়সা। শুক্রবারের দর ৪৬ টাকা ৬৮ পয়সা। এই দিন অবশ্য ইংরেজি নববর্ষের প্রথম দিন হওয়ায় বেশ কিছু প্রতিষ্ঠানে ছুটি ছিল। প্রধান প্রধান আন্তর্জাতিক বাজারও ছিল বন্ধ। তাই বৈদেশিক মুদ্রার বাজারে লেনদেন তেমন হয়নি। 


</TEXT>
</DOC>
<DOC>
<DOCNO>1010105_30music2.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 সঙ্গীত সমালোচনা ২ 

 আগ্রা ও গোয়ালিয়রের মিলন আশিস চট্টোপাধ্যায় 

 কুমারপ্রসাদ মুখোপাধ্যায় আলোচনা ও প্রাসঙ্গিক গান সহযোগে দু’টি অনুষ্ঠান। প্রথমটি আয়োজিত হয় জি ডি বিড়লা সভাঘরে। অন্যটি রামকৃষ্ণ মিশন ইনস্টিটিউট অব কালচারের নিজস্ব হলে। চর্চা নামক অনুষ্ঠান দু’টিতে গায়ক ভিন্ন ভিন্ন হলেও বক্তা ছিলেন এক ও অদ্বিতীয় কুমারপ্রসাদ মুখোপাধ্যায়। কুমারপ্রসাদ নিজে খ্যাতনামা গায়ক। তদুপরি বিদগ্ধ বিশেষও তার স্বক্ষেত্র সংগীত বিষয়ে। সুতরাং তাঁর আলোচনায় রস ও বৈদগ্ধ্যের প্রত্যাশিত সংমিশ্রণের অভাব ঘটেনি। প্রথম অনুষ্ঠানে আলোচ্য বিষয়ে ছিল গোয়ালিয়র ও জয়পুর-আত্রৌলি ঘরানার খেয়াল। টেপ চালিয়ে কৃষ্ণরাও শঙ্কর পণ্ডিত, ফৈয়াজ খাঁ এবং কেশরবাঈ কেরকরের গানও শোনানো হয়। পরে উলহাস কোশলকর গোয়ালিয়র ঘরানার অনুসরণে পুরিয়া খেয়াল রূপায়ণ করেন। জয়পুর আত্রৌলির পরিচয় দিতে তিনি বাসন্তী কেদার ও পট বেহাগের দুটি খেয়াল বেছে নেন। অনবদ্য পরিবেশনা। জলসাঘরের সহায়তায় আয়োজিত দুটিঅনুষ্ঠানের দ্বিতীয়টিতে আলোচনার কেন্দ্রবিন্দু ছিল সহসওয়ান ঘরানা। কুমারপ্রসাদ বলেন সহসওয়ানকে ঘরানা না বলে খানদান বলা উচিত। টেপে বাজানো হয় ওস্তাদ মুস্তাক হুসেন খাঁর টোরি ও বেহাগ খেয়ালের অংশবিশেষ। মুস্তাক হুসেন ছিলেন ওস্তাদ এনায়েৎ খাঁর বড় জামাই ও শিষ্য।এনায়েৎ খাঁ নিজে গোয়ালিয়রের প্রবাদ প্রতিম হদ্দু খাঁর জামাই হওয়ার কারণে তাঁর জামাই মুস্তাক হুসেনের গোয়ালিয়রের যে কিছু প্রভাব ছিল, বক্তা সংক্ষেপে তা ব্যক্ত করেন। একবার শোনানো হয় এনায়েৎ হুসেনের ছোট জামাই নিসার হুসেন খাঁর রাগ পঞ্চম ও তাঁর জামাই হাফিজ আহমেদ খাঁর মারুবেহাগের কিয়দংশ। কুমারপ্রসাদ জানান, নিশার হুসেন খাঁর ওপর বরোদা থাকাকালীন ওস্তাদ ফৈয়াজ খাঁর এবং তাঁর শ্যালক আতা হুসেন খাঁর প্রভাব পড়েছিল, বিশেষত ছন্দবহুল তান ও বোলতানে। ওঁর গানে প্রকৃতই আগ্রা ও গোয়ালিয়রের মিলন ঘটেছিল। এরপর গাইতে বসেন রসিদ খাঁ, যাঁর গায়কির ওপর গুরু নিসার হুসেন খাঁর যথেষ্ট প্রভাব থাকলেও কিছুটা কিরানার অঙ্গ সুস্পষ্ট। বেহাগের দীর্ঘ বিস্তারে এর প্রমাণ ছিল। এই তিন প্রজন্ম একই খানদানের হয়েও একই শৈলির অনুসরণ করেছেন একথা বলা যায় না। অনুষ্ঠানের একটি উল্লেখযোগ্য প্রাপ্তি মুস্তাক হুসেনের শিষ্য রসিদের জ্যাঠামশাই অন্ধ আফজল হুসেন খাঁর গাওয়া এনায়েৎ খাঁর দু’টি বিখ্যাত-বন্দিশ মিঞা মল্লার ও দেশ রাগে। সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010109_rashifal.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

সাপ্তাহিক রাশিফল সব্যসাচী ৭১৩ জানুয়ারি আলোচ্য সপ্তাহে রাশিচক্রে গ্রহসংস্থান যথা 

বৃষে বক্রী শনি বক্রী বৃহস্পতি, মিথুনে রাহু, তুলায় মঙ্গল, ধনুতে রবি, কেতু। মকরে বুধ, কুম্ভে শুক্র। চন্দ্রের রাশি ও নক্ষত্র পরিক্রমা বৃষ রোহিণী থেকে সিংহ পূর্ব ফাল্গুনী, তিথিভোগ শুক্লা দ্বাদশী থেকে কৃষ্ণা চতুর্থী, যোগসঞ্চার শতভিষা শুক্ল থেকে রোহিণী সৌভাগ্যযোগ পর্যন্ত। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য। 

মেষ: দেহারোগ্য, স্বাস্থ্যোন্নতি ও মানসিক প্রফুল্লতাবৃদ্ধি। খেলাধুলা, ব্যায়ামাদি শারীরচর্চায় শারীরিক বলবৃদ্ধি। অল্মবিকার, আন্ত্রিক ক্ষত ও আনুষঙ্গিক অস্ত্রোপচার। সপ্তাহের আদ্যভাগে আধ্যাত্মিক চিন্তা, শ্লেষ্মাধিক্য, ঘাড়ে ব্যথা, গভীর তত্ত্বচিন্তা ও গবেষণা। মধ্যভাগে চিত্তচাঞ্চল্য, দূরযাত্রা, শ্বাসকাসাদি ক্লেশ, গুরুজনের জন্য চিন্তা। অন্তভাগে মানসিক সান্তি, শুদ্ধ ভাবাবেগ, ভক্তিলাভ, মিত্রবৃদ্ধি, গৃহে শুভ অনুষ্ঠান। মেষলগ্নে জাত ব্যক্তির গবেষণায় সাফল্য, সন্তানের কৃতিত্ব, আয়বৃদ্ধি, প্রিয়জনের বিবাহ, বাহন ক্রয় ও গৃহনির্মাণ। বৃষ: রক্তে শর্করাবৃদ্ধি ও মূত্রঘটিত পীড়া। জিঘাংসা পরায়ণ কোনও ব্যক্তির শত্রুতা ও রিরংসা বিষয়ে সতর্ক হবেন। রাজনীতি ও কূটনীতি বিষয়ে অভিজ্ঞতা। সপ্তাহের আদ্যভাগে উচ্চাকাঙ্ক্ষা পূর্ণ হতে পারে, দার্শনিক চিন্তা ও উচ্চতর বিদ্যার্জন। মধ্যভাগে শ্লেষ্মাধিক্য ও কণ্ঠপীড়া, অর্শাদিপীড়া ও উত্তরাধিকার সূত্রে অর্থাগম। অন্তভাগে ভাই বোনের উন্নতি, উচ্চচিন্তা, মহৎ ভাবাবেগ, ভক্তিভাবের বিকাশ। বৃষলগ্নে জাত ব্যক্তির গৃহে শান্তি , গৃহে শুভ অনুষ্ঠান, পদোন্নতি ও সম্মানবৃদ্ধি। মিথুন: উদরপীড়া ও মতিভ্রম, অস্ত্রোপচারে দেহারোগ্য, সন্তানের স্বাস্থ্য ও লেখাপড়ার দিকে লক্ষ রাখুন। চাকুরিজীবীর আয়বৃদ্ধি। রক্তঘটিত পীড়া। সপ্তাহের আদ্যভাগে ব্যাঙ্কে আমানতবৃদ্ধি, শিক্ষক ও গুরুজনের সেবায় অর্থব্যয়। মধ্যভাগে দেহপীড়া, মনের অস্থিরতা, কূটনৈতিক সাফল্য, মকদ্দমায় জয়লাভ। অন্তভাগে উপার্জন ও সঞ্চয়বৃদ্ধি। একাধিক সদুপায়ে ধনাগম, বিমাসূত্রে লাভ। মিথুন লগ্নে জাত ব্যক্তির ভাই বোনের উন্নতি ও বিবাহ। বাহন ক্রয় ও নতুন গৃহনির্মাণ। কর্কট: রাজনীতির সঙ্গে যুক্ত ব্যক্তি বিষয়ে সতর্ক হবেন। কোনও ব্যক্তির অপ্রত্যাশিত শত্রুতায় হতচকিত হতে পারেন। রক্তচাপবৃদ্ধি ও হৃৎপিণ্ডের অপক্রিয়া। সপ্তাহের আদ্যভাগে আয়বৃদ্ধি, জ্ঞানী ও গুণী ব্যক্তির বিশেষ সম্মানলাভ, উচ্চাভিলাষ সিদ্ধি। মধ্যভাগে গুরুজনের সেবা, চিকিৎসা ও ভ্রমণের জন্য ব্যয়। বিদেশযাত্রার সম্ভাবনা। অন্তভাগে স্বাস্থ্যোন্নতি, মানসিক প্রফুল্লতা, মাতা ও মাতুলের পরামর্শে ব্যবসায়িক সাফল্য। কর্কটলগ্নে জাত ব্যক্তির বৈদেশিক দ্রব্যার্থলাভ, সঞ্চয়বৃদ্ধি ও সন্তানের শুভ। সিংহ: সাহস ও মনোবলবৃদ্ধি, দুঃস্থ বন্ধু, ভাই বা ভাইয়ের মতো কোনও ব্যক্তিকে সাহায্যদান। সৌভাগ্যের সূচনা, কোনও নতুন কাজে ব্রতী হতে পারেন। সপ্তাহের আদ্যভাগে কর্ম পদোন্নতি, উচ্চাভিলাষ পূরণ হতে পারে ও প্রভাব প্রতিপত্তিবৃদ্ধি। মধ্যভাগে বহুব্যয়ের জন্য সঞ্চয় অল্প, বৈদেশিক অর্থাগম, গুরুজনের আনুকূল্য। অন্তভাগে ব্যাঙ্ক আমানতসূত্রে লাভ, বহুজনের হিতার্থে ব্যয় ও তীর্থভ্রমণ। সিংহ লগ্নে জাত ব্যক্তির দাম্পত্যশান্তি, ব্যবসায়িক সাফল্য, কর্মে সম্মান ও প্রতিষ্ঠালাভ। কন্যা: সৌভাগ্যের সূচনা ও কর্মে পদন্নোতি। একাধিক কর্মযোগে উপার্জন ও সঞ্চয়বৃদ্ধি। সন্তানের স্বাস্থ্যোন্নতি ও শুভলাভ ত্বরান্বিত হতে পারে। সবান্ধব ভ্রমণে আনন্দলাভ। সপ্তাহের আদ্যভাগে কোনও দুর্বৃত্ত বিষয়ে সতর্ক হবেন। সদুপায়ে ধনাগম। মধ্যভাগে ব্যবসাসূত্রে আয়বৃদ্ধি ও কর্মক্ষেত্রে ভাগ্যোদয়। অন্তভাগে বহুব্যয় ও কাজের স্বীকৃতিলাভ, গবেষণায় সাফল্য, বৈষয়িক শুভ। কন্যালগ্নে জাত ব্যক্তির সঞ্চয়বৃদ্ধি, উচ্চতর বিদ্যার্জন, সন্তানের উন্নতি। তুলা: ক্ষণক্রোধ ও হঠকারিতা ত্যাগ করতে হবে। আকস্মিক দুর্ঘটনায় দেহে আঘাত লাগতে পারে। স্ত্রীর নামে সম্পত্তি থেকে অর্থাগম। জ্বরাদি পীড়ায় ক্লেশ। সপ্তাহের আদ্যভাগে বহু কষ্টে কাজে সাফল্য, একাধিক সদুপায়ে অর্থাগম, উত্তরাধিকারপ্রাপ্তি। মধ্যভাগে কর্মে সংস্থাগত পরিবর্তন, দায়িত্ববৃদ্ধি ও বিদেশযাত্রা। অন্তভাগে কর্মে পদোন্নতি, মাতা ও মাতৃস্থানীয়ার শুভ, গৃহপরিবেশে শান্তি ও সমৃদ্ধি। তুলালগ্নে জাত ব্যক্তির উপার্জনবৃদ্ধি, প্রিয়জনের বিবাহ, প্রতিভার বিকাশ ও কাব্যচর্চা। বৃশ্চিক: নেত্র ও মূত্রঘটিত পীড়া। ভ্রমণ, চিকিৎসার জন্য বহু অর্থব্যয়। পায়ে আঘাতজনিত ক্ষত, অগ্নি ও বিদ্যুৎ বিষয়ে ভয়। চাকুরিজীবীর আশাভঙ্গ ও কাজে বাধা। সপ্তাহের আদ্যভাগে ব্যবসাযোগে ভাগ্যোদয়, গুরুজনের শুভ ও সন্তানের ভাগ্যোদয়। মধ্যভাগে হার্নিয়া ও শ্বাসকাসাদি ক্লেশ। পৈতৃক বিত্তসম্পত্তিলাভ, দার্শনিক চিন্তা। অন্তভাগে আয়বৃদ্ধি, ভ্রাতা, ভগিনীর বিবাহ বিষয়ে চিন্তা, সম্পত্তি ক্রয়বিক্রয় লাভজনক। বৃশ্চিকলগ্নে জাত ব্যক্তির গুরুজন ও প্রিয়জনের শুভ, কর্মোন্নতি ও গৃহে শুভ অনুষ্ঠান। 

ধনু: যত্র আয় তত্র ব্যয়, সঞ্চয় নাস্তি। সন্তানের স্বাস্থ্য ও লেখাপড়ার দিকে লক্ষ রাখুন। কোনও আত্মীয়ের বিবাহ বিষয়ে আশাভঙ্গ, প্রণয়ঘটিত গোলযোগ। সপ্তাহের আদ্যভাগে চাকুরিক্ষেত্রে উন্নতি, বহুশ্রম ও অধ্যবসায় সফল হতে পারে। মধ্যভাগে সস্ত্রীক দূরভ্রমণ, বিদেশযাত্রা, গুরুজনের আনুকূল্যে ব্যবায়িক উন্নতি। অন্তভাগে কোমল হৃদয়বৃত্তি, পরোপকারের চেষ্টা, সদুপায়ে অর্থাগম, মায়ের কৃপালাভ। ধনুলগ্নে জাত ব্যক্তির বিলম্বে ভাগ্যোদয়, ভাই ও বোনের শুভ, সাহিত্য ও সঙ্গীতচর্চা। মকর: বহুজনের সমাবেশে যোগদান ও প্রভাব প্রতিপত্তি বৃদ্ধি। গুরুজনের সঙ্গে মতের অমিল, আত্মীয়স্বজনের বিরোধিতায় উপার্জনে বাধা। জ্ঞানীব্যক্তির পরামর্শে বিলম্বিত ভাগ্যোদয়। সপ্তাহের আদ্যভাগে অতিরিক্ত কর্মযোগে উপার্জন, পত্নীর সাহায্যে ব্যবসাতে সাফল্য। মধ্যভাগে গুরুজনের মানসিক সন্তোষ, পারিবারিক জীবনে শান্তি, কর্মসূত্রে বিদেশভ্রমণ। অন্তভাগে উপার্জন বৃদ্ধি ও বৈষয়িক উন্নতির সূচনা, বিজ্ঞান গবেষক ও প্রযুক্তিবিদের সাফল্য। মকরলগ্নে জাত ব্যক্তির দূরভ্রমণে আনন্দলাভ, সম্পত্তি ক্রয়, ও ঋণশোধের জন্য অর্থব্যয়। কুম্ভ: কর্মক্ষেত্রে বিশিষ্ট ভাগ্যোদয়, দেহারোগ্য ও স্বাস্থ্যোন্নতি। আধ্যাত্মিক বিকাশ, তীর্থভ্রমণে শান্তিলাভ। ভাই ও বোনের কর্মলাভ ও বিবাহ বিষয়ে শুভ। সপ্তাহের আদ্যভাগে দ্রুত দেহারোগ্য, গৃহে বহুজন সমাগম, গুরুজনের সম্মাননা। মধ্যভাগে মন ও বুদ্ধির অস্থিরতা, সন্তানের অধ্যয়ন ও স্বাস্থ্য বিষয়ে সতর্কতা প্রয়োজন। অন্তভাগে শত্রুর সঙ্গে সসম্মান সন্ধি, চিকিৎসকের সাফল্য, ভ্রমণে বহুব্যয়। কুম্ভলগ্নে জাত ব্যক্তির মাতার আনুকূল্য, মিত্রবৃদ্ধি, স্বাস্থ্যোন্নতি ও দাম্পত্যশান্তি। মীন: আকস্মিক অঘটনে দেহে আঘাত। আর্থিক সৌভাগ্য কমে যেতে পারে, অর্শাদি পীড়ায় ক্লেশ। সদয় বাক্যালাপ করুন। সপ্তাহের আদ্যভাগে ভাই বোন ও সন্তানের উন্নতি। আধ্যাত্মিক ও দার্শনিক চিন্তা। মধ্যভাগে বহুজনের সঙ্গে আলাপপরিচয়, গৃহে বহুজন সমাগম ও উৎসবের আমেজ। অন্তভাগে কর্মে মৌলিক চিন্তা দক্ষতার স্বীকৃতিলাভ। সন্তানের শুভলাভ ত্বরান্বিত হতে পারে। মীন লগ্নে জাত ব্যক্তির প্রিয়জনের বিবাহ, তীর্থভ্রমণ ও দ্বায়িত্বপালন। কর্মক্ষেত্রে সাফল্য ও ধনাগমবৃদ্ধি। [ভারতীয় রাষ্ট্রীয় পঞ্চাঙ্গ অ্যালমানাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010209_3play.utf8</DOCNO>
<TEXT>
 ২০ মাঘ ১৪০৭ শনিবার ৩ ফেব্রুয়ারি ২০০১

 নাটক সমালোচনা প্রান্তিক মানুষের অধিকার নিয়ে সত্য ভাদুড়ি 

 নাটক: পাঠভোগতা ভুুবনায়নের চাপে নাগরিক সংস্কৃৃতি আজ ছন্নছাড়া। লোক-সংস্কৃতি মুমূর্ষু। আত্ম-পরিচয়হীন এই সময়ে, ‘ষড়ভুজ’-এর বিশ্বাস, ‘পরম্পরাগত মাধ্যমই পারে মানুষের সুপ্ত কলাগুলিকে মার্জিত ভাবে তুলে ধরতে।’ এ-প্রত্যয়ের প্রাসঙ্গিকতা মেলে ‘পাঠভোগতা’তে। 

 কর্ষণের দেব শিব। প্রত্যন্ত রাঢ় বাংলার কৃষিভিত্তিক জীবনে শিবের উৎসব অসীম তাৎপর্যপূর্ণ। গাজন এর আঞ্চলিক নাম। উচ্চ শ্রেণীর নাগপাশে বন্দি আজকে এর মিথ্যা লোকাচারের বিরুদ্ধে অন্ত্যজ শ্রেণীকে জাগানো এ-নাট্যের উদ্দেশ্য। কেন্দ্রীয় চরিত্র ডুলুং। সে সহজ, সরল কিন্তু প্রয়োজনে সাহসী। ‘আচ্ছা বাপ মন্যে কি কুনদিন মানুষের মত মানুষ হয়ে বাঁচতে পারবনি?’জীবন সম্পর্কে এ-তীব্র আর্তি ডুলুং-এর। আর এর উত্তর খোঁজার প্রয়োজনেই এ-নাট্যের যা কিছু ব্যাপ্তি। এ-বিস্তারের মধ্য দিয়ে যেতে যেতে আমরা জানতে পারি, গণ্ডগ্রামে, যেখানে আধুনিক সভ্যতার আলো কণামাত্র পৌঁছায়নি, সেখানে নিচুজাত আর উঁচুজাতের পার্থক্যটা ঠিক এখনও কোথায়! জানতে পারি, মালিকহীন দেবোত্তর সম্পত্তিতেযার মধ্যে ধরা থাকে বিস্তীর্ণ আবাদি জমিওপ্রান্তিক জনদের কেন নেই সেখানে চাষ করার অধিকার! আর কেনই বা এখানকার স্থানীয় ঠাকুর বুড়াবাবা এক অর্থে সকলের হলেও কার্যক্ষেত্রে উচ্চশ্রেণীর প্রতিভূ বসন্ত ঘোষদের হয়ে যায়! এবং কেনই বা গ্রামবাসীদের রায়ে নির্বাচিত এ বারের গাজনের পাঠভোগতা ডুলুং, তাদের প্রাণের বুড়াবাবাকে তাদের বেয়ারা পাড়ায় নিয়ে যেতে পারবে না। এ সব কেন’র যোগফলে ডুলুং অস্থির হয়ে ওঠে। বুড়োবাবাকে মন্দির থেকে মাথায় তুলে এর উত্তর পেতে চায়। মুখোমুখি হয় এ-মানবিক প্রশ্নের সব মানুষ মানুষ নয় কেন, মানুষই নয় কেন ভগবান? 

 ‘পাঠভোগতা’র নাটককার ও নির্দেশক তরুণ প্রধান নাট্যটিকে প্রচলিত গাজন উৎসবের পটভূমিতে রেখে শ্রেণীবিভক্ত সমাজে মেদিনীপুর জেলার বড়দা এবং রাধাবল্লভক অঞ্চলের অন্ত্যজ শ্রেণীর আর্থ-সামাজিক ও সাংস্কৃতিক অবস্থানের নিদারুণ ব্যাখ্যা দেন। 

 কিন্তু প্রকল্পনার ক্ষেত্রে প্রশ্ন কিছু থেকেই যায়। এদের দলগত অভিনয়ে শরীরের ভাষা (বিশেষ করে ডুলুং বেশী দেবকুমার পাল) যতটা ছন্দোবদ্ধ ভাবে প্রকাশ পায়, অন্তরের ভাষা, বাচিকের ক্ষেত্রে ততটা সত্য হয়ে ওঠে না। কিন্তু অভিনয়ের ক্ষেত্রে এ-দুয়ের অবস্থান তো অর্ধনারীশ্বরের। ক্ষেত্রবিশেষে কম্পোজিশনকে নিখুঁত ভাবে গড়ে তোলার জন্য যে সময় ব্যবহার করা হয় তাতে নাট্যের প্রবহমানতা বিঘ্নিত হয়। কুসুমী (অপর্ণা দাস)-কে বোবা বানানো হয় কি শুধুমাত্র এই আশায় যে তা হলে শেষাঙ্কে মন্দিরে ঘণ্টা বাজিয়ে লোক জড়ো করার দৃশ্যটি জমবে ভাল। কিন্তু ‘মাদার কারেজ’-এর পর এই ভাল কি ততটা টাটকা থাকে!আজকের সংস্কৃতির বিকৃত রূপটি তুলে ধরার জন্য প্রথম দৃশ্যটিকে যে ভঙ্গিমায় প্রকাশ করা হয়, তাতে হিতে বিপরীত হওয়ার সম্ভাবনা থেকে যায়। লোক সঙ্গীত মোড়া এ-নাট্যে কখনও-সখনও ঝুমুরও বিকৃত।কিন্তু এ-সব কথা বলার পরও সামগ্রিকতার নিরিখে যা থেকে যায় তা হল বিষয় বিন্যাসের কারণেই এর ইতিবাচক অভিঘাত। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010114_12rabidhara.utf8</DOCNO>
<TEXT>
 ২৬ কার্তিক ১৪০৭ রবিবার ১২ নভেম্বর ২০০০

 রবিবাসরীয় ধারাবাহিক রহস্য উপন্যাস: ৩১ জলে দস্যু ডাঙায় বাঘ শেখর বসু 

 ছবি: সুব্রত চৌধুরী সকাল নটা বাজে। নিজের ফ্ল্যাটে একটু অন্যমনস্ক ভঙ্গিতে ঘোরাফেরা করতে শুরু করে দিয়েছিল কৌশিক। ব্যাচেলার গোয়েন্দার চমৎকার এই ফ্ল্যাটের দ্বিতীয় বাসিন্দার নাম নিমো। তরুণ এই কাজের ছেলেটিকে নেহাতই একটা ‘কাজের ছেলে’ বললে ভুল হবে। বাজার, রান্না, ঘরদোর ঝাড়পোছ করার সব দায়িত্ব নিমোর। কিন্তু এখানেই ওর কাজ শেষ হয় না, কাজের চাপে গোয়েন্দা খাওয়াদাওয়ার ব্যাপারে অনিয়ম করলে একটু অভিভাবকগিরিও করে থাকে নিমো। 

 ওর শখ বলতে টিভিতে অ্যাকশন-পিকচার দেখা, আর গোয়েন্দার তদন্তের কাজ শেষ হলে চোখ বড়-বড় করে সেই রহস্যকাহিনী শোনা। কলকাতার বাইরে কয়েক দিনের সফর হলে নিমোকে দেশে যাওয়ার ছুটি দিয়ে দেয় কৌশিক। এখন যেমন দেশে চলে গেছে নিমো। সামনের সপ্তাহে আসবে। ঘটনাপ্রবাহে বড় একটা বাঁক না নিলে কৌশিকের এই সময় কলকাতায় ফেরার কথা ছিল না। আজকেই তো আবার হাসনাবাদে চলে যাওয়ার কথা, কিন্তু হবে না। আরও দু-তিনটে দিন থাকতে হবে এখানে। বিচিত্র ঘটনাগুলো এখন অদৃশ্য এক পিরামিডের ধাঁচে শীর্ষবিন্দুর দিকে এগিয়ে চলেছে। 

 কমপ্যাক্ট ফ্ল্যাটের তিনটে ঘর আর ব্যালকনিতে বারসাতেক পায়চারি করার পরে সিটিং-রুমের সোফায় পা ছড়িয়ে বসে কৌশিক ওর সর্বক্ষণের সঙ্গী নোটবইয়ের পাতা ওলটাতে শুরু করে দিয়েছিল। 

 তদন্ত এই রকম একটা জায়গায় পৌঁছে গেলে গোয়েন্দা নিজের কাজের রিভিউ শুরু করে দেয় বারবার। এও এক ধরনের মানসিক খেলা। নিজের থেকে নিজেকে একটু সরিয়ে নিয়ে নিজের কাজের পর্যবেক্ষণ করা। এই ভাবে নিজের কাছ থেকে একটু সরে যেতে পারলে খানিকটা মোহমুক্ত হয়ে সব কিছু দেখা সম্ভব। আর ওই সব দেখা থেকে অনেক সময় কিছু সত্য উঠে আসে। 

 ডায়েরির পাতায় সাঙ্কেতিক ভাষায় সব লিখে ফেলে গোয়েন্দা। শেষের দিকের সব কাজ নিছক আপ-টু-ডেট নয়, আপ-টু-দ্য মিনিট বলাই ভাল। সোফায় হেলান দিয়ে বসে নির্মোহ দৃষ্টিতে নিজের কাজের কঠিন এক পর্যবেক্ষক হয়ে উঠেছিল গোয়েন্দা। 

 কাল রাত দুটোর সময় ছোটা জলিলের কারখানায় মুখার্জিবাবুর মুখ থেকে ও যা-যা শুনেছিল, তার প্রতিটি কথাই নোট করে রেখেছে ডায়েরির পাতায়। যা শুনেছে তা তো ভয়ংকর, এখন আরও ভয়ংকর কিছু ঘটার অপেক্ষায়। শেষ রাতে বাড়ি ফিরে ডায়েরির পাতায় সব লেখার পরে ঘটনার বিশ্লেষণ এক দফা হয়ে গিয়েছে। তার পরেই ও ফোন করেছিল কলকাতা পুলিশের গোয়েন্দা-প্রধান সন্দীপ দেবকে। সন্দীপদা সব শুনে খুশি হয়ে বলেছিলেন  সব ঠিক আছে, কিন্তু মুখার্জিবাবুকে ওই ভাবে ওখানে রেখে দেওয়াটা একটু ঝুঁকি হয়ে যাবে কি না ভেবে দেখো। তদন্তের কাজ শেষ হওয়ার আগে গোয়েন্দা কখনওই হাতের সব তাস উল্টে দেখায় না। সন্দীপদার কথার উত্তরে বলেছিল  ঝুঁকি একটু আছে ঠিকই, কিন্তু সেটা মনে হয় মারাত্মক নয়। আমাদের যে দুই অতিথি গ্রেট ইস্টার্ন হোটেলে উঠবে তাদের দিকে একটু বেশি মাত্রায় নজর দেওয়ার কথা আপনার সাদা পোশাকের পুলিশকে বলে দেবেন। খুব শিগগির আরও কিছু খবর পেয়ে যাব। তার পরেই মনে হয় বড় ধরনের একটা-দুটো পুলিশি রেডের প্রয়োজন হবে। তখন আপনাকে সব কিছু জানাব। 

 ধারালো বুদ্ধির তরুণ এই প্রাইভেট ইনভেস্টিগেটরকে ওর সন্দীপদা খুব পছন্দ করেন। বাহবা দিয়ে বলেছিলেন: যেমন ইচ্ছে ঠিক তেমন ভাবে কাজ চালিয়ে যাও। পুলিশি সাহায্যের প্রয়োজন হলেই ফোন করবে। 

 সন্দীপদার সঙ্গে কথা শেষ হওয়ার পরেই কৌশিক ছুটেছিল ভেটারিনারি সার্জেন প্রতুল মহাপাত্রের চেম্বারে। অল্পবয়সী ওই ডাক্তারের উদ্যোগ আর আগ্রহ  দুটোই বুঝি একটু বেশি। কৌশিককে দেখেই চেয়ার ছেড়ে উঠে পড়ে বলেছিলেন  আপনি এসে গেছেন, খুব ভাল হয়েছে। আমিই ভাবছিলাম আপনাকে একটা ফোন করি । দারুণ খবর। ডাক্তারবাবু ওঁর অ্যান্টি-চেম্বারে কৌশিককে নিয়ে গিয়ে খবরটা শুনিয়েছিলেন। 

 ঘণ্টাখানেক ধরে সব কিছু শুনেছিল কৌশিক। তার পর নিজের ফ্ল্যাটে ফিরে আসার পরেই ওর প্রথম কাজ ছিল ইন্সপেক্টর অবনী ঘোষরায়কে ফোন করা। অবনীদার মধ্যে ইদানীং ছেলেমানুষি কিছু মান-অভিমান জমে উঠেছে। সে সব উনি শুরু করার আগেই কৌশিক বলেছিল: ট্রাঙ্কের ওই হাড়গুলো ফেলবেন না, ওগুলো পরে প্রমাণ হিসেবে দাখিল করতে হবে। 

 শুনেই অবনীদা একটু ভারী গলায় বলেছিলেন: শুধু ওই হাড়ে নয়, আমার হাড়েও দুব্বো ঘাস গজিয়ে যাবে, কিন্তু অপরাধীর আর দেখা পাওয়া যাবে না। 

 কাল রাতে তো ঘুমের প্রশ্নই ছিল না, আজ সকালেও ঘুমোবার সময় পায়নি কৌশিক। এখন চোখের পাতা ভারী হয়ে আসছে, হাই উঠছে বারবার। এই রকম অবস্থায় এক-দু ঘণ্টার ঘুমই যথেষ্ট। কিন্তু ঘুমোলে চলবে না। সাত-সকালে ইনফর্মার গগন ফোন করে জানিয়েছে, কিছু খবর দেওয়ার জন্যে সকাল সাড়ে ন’টা দশটা নাগাদ ও বাড়িতে আসবে। 

 সময় হয়ে গিয়েছে, যে কোনও মুহূর্তে ও এসে পড়বে; কিন্তু তার আগে শ্রীকৃষ্ণদাকে একটা ফোন করা দরকার। হাসনাবাদের লাইন চট করে পাওয়া যায় না, কিন্তু এখন একবারেই পাওয়া গেল। 

 কৌশিক বলল, ‘শ্রীকৃষ্ণদা, আমার ফিরতে আরও দু-তিনটে দিন দেরি হতে পারে।’ 

 শ্রীকৃষ্ণ মাইতি অভিজ্ঞ পুলিশ অফিসার, মৃদু হেসে বললেন, ‘তুমি কলকাতায় রওনা হওয়ার সময়েই বুঝতে পেরেছিলাম, তোমার কাজ চট করে মেটার নয়। কিন্তু কাজ নিশ্চয়ই ঠিক ভাবে এগোচ্ছে?’ 

 ‘তা এগোচ্ছে, কিন্তু আপনাকে যে জন্যে ফোন করেছিলাম ।’ 

 শ্রীকৃষ্ণদা কৌশিককে থামিয়ে দিয়ে বললেন, ‘ফোন করার একটাই কারণ  তোমার পূর্ণদার কাছে খবর পাঠাতে হবে  তোমার লঞ্চে ফিরতে দু-তিনটে দিন দেরি হবে  এই তো?’ 

 তারিফ করার গলায় কৌশিক বলল, ‘ঠিক তাই, কিন্তু ।’ 

 এ বারও শ্রীকৃষ্ণদা ওকে থামিয়ে দিয়ে বললেন, ‘তোমার শ্রীকৃষ্ণদা ভাঙা পা নিয়ে খুব ঝঞ্ঝাট-ঝামেলার মধ্যে পড়ে গিয়েছেন, আর তুমি ডাক্তারবদ্যি করে বেড়াচ্ছ। লঞ্চে ফিরতে দেরি হওয়ার কারণ হিসেবে এই কথাগুলিই জানিয়ে দেব তো?’ 

 বিব্রত মানুষের গলায় হেসে উঠে কৌশিক বলল, ‘আমার তদন্তের স্বার্থে এই নির্দোষ মিথ্যেটুকু আপনাকে জানাতে হবে শ্রীকৃষ্ণদা। পূর্ণদার সব ভাল, একটাই শুধু গোলমেলে ব্যাপার  খুব তুচ্ছ কারণেও ভীষণ উদ্বিগ্ন হয়ে পড়েন। এটা কিন্তু মাথায় রেখেই খবর পাঠাবেন।’ 

 শ্রীকৃষ্ণদা আশ্বস্ত করার পরে টেলিফোন ছেড়েছিল কৌশিক। 

 গগন বেরা এল সাড়ে দশটা নাগাদ। এসেই খুব লাজুক ভঙ্গিতে বলল, ‘দেরি করে ফেললাম, না? 

 দেয়াল-ঘড়ির দিকে তাকিয়ে হাসল কৌশিক। ‘দেরি কোথায়! তুমি তো এই রকম সময়েই আসবে বলেছিলে।’ 

 কৌশিকের কথা শুনেও ইনফরমার গগন বেরার লজ্জা-সংকোচ দূর হল না। ‘না স্যার, একটু দেরি হয়ে গেছে। আসলে পথে একটা ট্যাক্সি আর অটোয় ঠোকাঠুকির ঝামেলা হয়েছিল, তার থেকেই জ্যাম 

 গোয়েন্দা বুঝতে পারল, গগন এখন একটা অন্য ধরনের জ্যামে আটকে গেছে। জ্যাম থেকে ওকে বার করার জন্য গোয়েন্দা সরাসরি ওকে প্রশ্ন করল, ‘তুমি কি কাল প্রিন্সেপ ষ্ট্রিটে গিয়েছিলে?’ 

 ‘গিয়েছিলাম স্যার।’ 

 ‘কিছু কাজ হয়েছে?’ 

 ‘হয়েছে স্যার।’ 

 রোগা, কালো, নিরীহ গোবেচারা চেহারার ইনফরমারের চোখমুখ দেখে বোঝার উপায় নেই  যে কাজটা হয়েছে সেটা ভাল না মন্দ। তীক্ষ্ণ চোখে গগনের শরীরের ভাষা পড়তে পড়তে গোয়েন্দা বলল, ‘তুমি দাঁড়িয়ে কেন? বোসো।’ 

 বলার প্রায় সঙ্গে সঙ্গেই সামনের চেয়ারটায় বসে পড়েছিল গগন। 

 ‘চা-টা কিছু খাবে?’ 

 ‘খেয়েই বেরিয়েছি স্যার।’ 

 এ দিকের চেয়ারে বসে গোয়েন্দা বলল, ‘এ বার শোনা যাক তোমার কাজের কথা। ভোলা আর পচনের দেখা পেয়েছিলে?’ 

 ‘পেয়েছিলাম স্যার।’ 

 ‘কোথায়?’ 

 ‘চাঁদ ট্রাভেলসের সামনে।’ 

 ‘সেটা আবার কোথায়?’ 

 ‘আপনি স্যার প্রিন্সেপ ষ্ট্রিটের যে ঠিকানা দিয়েছিলেন  ওখানেই তো চাঁদ ট্রাভেল্‌স। ট্রান্সপোর্ট কোম্পানিটা বেশ বড়। অনেক পার্টি আসছিল ওখানে। চাঁদ ট্রাভেলসের কাছেই একটা চায়ের দোকান আছে, ফুটপাথের দোকান, ভাঁড়ে চা বেচে। ওখানে দাঁড়িয়েই চোখ রেখেছিলাম ওই অফিসটার দিকে। আধঘণ্টাটাক বাদে ওখানেই হাজির হয়েছিল ভোলা আর পচন।’ 

 ‘ওরা কি তোমাকে চেনে?’ 

 ‘না স্যার, সেই জন্যেই তো আমার কাজের সুবিধা হয়ে গিয়েছিল অনেকখানি। অনেকগুলো অফিস, দোকানপাট প্রিন্সেপ ষ্ট্রিটে  রাস্তায় ভিড়ভাট্টা লেগেই থাকে। ভিড়ের মধ্যে একটু একটু করে এগোতে এগোতে আমি তো ওদের অনেক কথা শুনে ফেলেছি ।’ 

 ‘কী রকম?’ 

 ‘বলছিল পার্টি আসবে পেমেন্ট নিতে।’ 

 ‘কোথায় আসবে? কার কাছ থেকে পেমেন্ট নেবে?’ 

 ‘আমি প্রথমে ভেবেছিলাম স্যার ওদের কাছ থেকেই। কিন্তু পরে দেখি পেমেন্ট করার লোক এসে গেছে।’ 

 ‘কে? চেনো তাকে?’ 

 নিস্পৃহ ভঙ্গিতে একদিকে মাথা কাত করল গগন। ‘চিনি স্যার। এক মারোয়াড়ি কারবারি। একটা বিল্ডিং মেটিরিয়ালের দোকান চালায়। কিন্তু শুনেছি স্যার ওই দোকানটা দেখ্‌নাই শুধু, টাকা খাটায় দু-নম্বরি কারবারে।’ 

 ‘কীসের দু-নম্বরি কারবার?’ 

 ‘সেটা স্যার এখনও জানতে পারিনি।’ 

 ‘লোকটাকে তো চেনো বলছ। কী নাম ?’ 

 ‘রঘু, রঘু জালান।’ 

 একটু চমকে উঠল কৌশিক, তার পর বিড়বিড় করে বলল, ‘মুখার্জিবাবুর কাছে এই নামটা তো শুনেছি ।’ 

 ‘আপনার চেনা স্যার?’ 

 ‘না। নামটা শুনেছি বলে মনে হচ্ছে। যাকগে, ও কাকে পেমেন্ট করল?’ 

 ‘দুটো লোক এসেছিল একটু পরে, তাদের।’ 

 ‘ওদের কি চেনো তুমি?’ 

 ‘না স্যার। তবে একটা লোককে দেখে গাঁয়ের লোক বলে মনে হল। বিশাল চেহারা। গায়ের রং কালো কুচকুচে, মাথায় একরাশ কালো কোঁকড়ানো চুল। পাশের লোকটা শহুরে। স্বাস্থ্য ভাল। ঝকঝকে শার্ট-প্যান্ট পরা। হাতে একটা অ্যাটাচি। রঘু বেশ খাতির করে কথা বলল ওদের সঙ্গে ।’ 

 ‘কোথায় নিয়ে গিয়েছিল ওদের?’ 

 ‘কোথাও না স্যার, ফুটপাথে দাঁড়িয়েই কথা চালিয়েছিল কিছুক্ষণ। তার পর ওই লোক দুটো চলে গেল।’ 

 ‘চলে গেল! তুমি যে বললে ওরা পেমেন্ট নিতে এসেছিল। ভোলা আর পচনের কথাবার্তার মধ্যে ওই রকম একটা কথা ছিল নাকি ।’ 

 ইনফরমার গগন বেরার কণ্ঠস্বরের মধ্যে কোনও রকম তাপ-উত্তাপ ছিল না। চোখমুখের চেহারা অসম্ভব নিরীহ। ঠাণ্ডা গলায় বলল, ‘পেমেন্ট তো হয়ে গিয়েছিল স্যার।’ 

 ‘কোথায়? রাস্তার উপরেই টাকা-পয়সা দেওয়া-নেওয়া হয়ে গেল?’ 

 ‘ও ভাবে তো হয়নি স্যার। ওই লোক দুটো আসার একটু পরে ওরা এক সঙ্গে সিগারেট ধরিয়েছিল। সিগারেট ধরাবার সময় রঘু আর ওই কাপ্তেন গোছের লোকটা ওদের হাতের দুটো অ্যাটাচি নামিয়ে রেখেছিল পায়ের কাছে। সিগারেট ধরাবার পরে লোকটা নিজের অ্যাটাচির বদলে রঘুর অ্যাটাচিটা তুলে নিয়ে চলে গিয়েছিল। অ্যাটাচি বদল হওয়া দেখেই বুঝলাম  পেমেন্ট হয়ে গেল।’ 

 গগনের কথা শুনে গোয়েন্দার শরীর কেমন যেন টানটান হয়ে উঠেছিল। অবাক চোখে জিজ্ঞেস করল, ‘ওই ভাবে অ্যাটাচি বদলাবদলি করার ব্যাপারটা তুমি কি ভাল ভাবে লক্ষ করেছ?’ 

 গগনের চোখমুখ, কণ্ঠস্বর আগের মতোই শান্ত। বলল, ‘রঘুর হাতের অ্যাটাচির রং ছিল কালো, আর ওই কাপ্তেন গোছের লোকটার অ্যাটাচি ছিল স্টিল গ্রে রঙের। হ্যাণ্ডেলে একটা ট্যাগ লাগানো। ভুল হওয়ার কোনও কারণ নেই। ইচ্ছে করেই বদলাবদলি করেছে। রঘুর অ্যাটাচিটা, আমার মনে হয় স্যার, কারেন্সি নোটে ভর্তি ছিল।’ 

 কপালে বেশ কয়েকটা ভাঁজ পড়ে গিয়েছিল গোয়েন্দার। ‘লোক দুটো গেল কোন দিকে?’ 

 ‘সেন্ট্রাল এভিনিউয়ের উপরে একটা প্রাইভেট গাড়ি দাঁড়িয়েছিল। ওটায় ওরা উঠতেই গাড়ি ছেড়ে দিয়েছিল। পাকা দল স্যার। আসা, কথাবার্তা, অ্যাটাচি বদল করা  এত সব পাঁচ-সাত মিনিটের মধ্যে সেরে ফেলেছিল।’ 

 গম্ভীর মুখে কয়েক মুহূর্ত চুপ করে থাকার পরে গোয়েন্দা জিজ্ঞেস করল, ‘ওই পেমেন্টের কথা ছাড়া আর কী-কী কথা কানে এসেছে তোমার?’ 

 সিলিঙের দিকে একবার তাকিয়ে নেওয়ার পরে গগন বলল, ‘খুব শিগগিরি বড় ধরনের একটা চালান যাবে। পেট্রল পাম্পের কথা কানে এল। মাল ওখান থেকে যেতে পারে, আবার চাঁদ ট্রাভেলস থেকেও যেতে পারে। কোত্থেকে যাবে এখনও বোধহয় পাকা হয়নি, দু-তিন দিনের মধ্যেই ঠিক হয়ে যাবে। টুকরো-টাকরা কথা শুনে তাই তো মনে হল।’ 

 ‘ওই লোক দুটো অ্যাটাচি বদল করে চলে যাওয়ার পরে রঘু, ভোলা আর পচন কী করেছিল?’ 

 ‘রঘু পকেট থেকে দুটো খাম বার করে ভোলা আর পচনকে ধরিয়েছিল স্যার। মনে হয় ওই দুটো খামের মধ্যেও টাকা ছিল। খাম পেয়ে হাসি ফুটে উঠেছিল ওই দু জনের মুখে। ওরা উল্টো মুখো হাঁটা শুরু করার পরে রঘু চাঁদ ট্রাভেলসের অফিসে ঢুকে পড়েছিল।’ 

 ‘তুমি কী করেছিলে তার পর?’ 

 ‘আমি স্যার একটু দোনামনা করার পরে ভোলা আর পচনের পিছু নিয়েছিলাম।’ 

 তারিফ করার গলায় গোয়েন্দা বলল, ‘ঠিক কাজই করেছ গগন। তা, ওই ক্রিমিনাল দুটো প্রিন্সেপ ষ্ট্রিট থেকে বেরিয়ে কোথায় গিয়েছিল?’ 

 পকেট থেকে রুমাল বার করে চোখমুখ মুছে নিয়ে গগন বলল, ‘কী জোরে হাঁটে লোক দুটো! হাঁটা না বলে দৌড়নো বলাই বুঝি ভাল। অত জোরে হাঁটতে দেখে একবার মনে হয়েছিল আমি ওদের পিছু নিয়েছি  ওরা বোধহয় টের পেয়ে গেছে।’ 

 ‘তাই কী?’ 

 ‘না স্যার, তেমন-কিছু হলে ওরা পেছন ফিরে তাকাত দু-চারবার। ঝপ্‌ করে আশেপাশের গলির মধ্যেও ঢুকে পড়তে পারত। তেমন কিছু হয়নি। সোজা হেঁটে ওরা লালবাজারের পাশের রাস্তা দিয়ে বাগরি মার্কেটে ঢুকে পড়েছিল।’ 

 ‘মার্কেটের মধ্যে কোথাও কি ঢুকেছিল?’ 

 ‘ঢুকেছিল স্যার। ওখানে প্রচুর হোলসেল ওষুধের দোকান আছে। ওই সব দোকানের একটায় ঢুকে পড়েছিল। খুব চেনাশোনা না থাকলে ওই ভাবে দোকানের একেবারে ভেতরে ঢুকে যাওয়া যায় না।’ 

 মুখার্জিবাবু কোনও ঘটনার বিবরণ দিতে গেলে মূল ঘটনা তো বটেই, আশেপাশের বৃত্তান্তও শুনিয়ে দেন নিখুঁত ভাবে। কৌশিকের মনে পড়ে গেল, ওই রকম একটা জায়গায় ভোলা আর পচনের ওষুধের দোকানে ঢোকার কাহিনীও শুনিয়েছিলেন মুখার্জিবাবু। দোকানের ঠিকানাটাও নাকি ওঁর নোটবুকে লেখা আছে। মিলিয়ে দেখার ইচ্ছেতেই গোয়েন্দা গগনকে জিজ্ঞেস করল, ‘ওষুধের দোকানের ঠিকানাটা লিখে নিয়েছ তো?’ 

 শান্ত মুখের উত্তর এল। ‘নিয়েছি স্যার।’ 

 ‘ওষুধের দোকান থেকে ওরা বেরুল কখন?’ 

 ‘মিনিট-দশেক বাদে।’ 

 ‘কোনও জিনিসপত্তর সঙ্গে নিয়ে বেরিয়েছিল কি?’ 

 ‘না স্যার। খালি হাতে ঢুকেছিল, আবার খালি হাতেই বেরিয়েছে। তবে পকেটে ছোট মাপের কোনও মাল ঢুকিয়ে নিয়েছিল কি না জানি না ।’ 

 ‘ওখান থেকে বেরিয়ে কোথায় গেল?’ 

 ‘ট্রামরাস্তায় ফিরে বাসে চেপে মানিকতলায়। ওখানে এক কালোয়ারের লোহার দোকানে ঢুকেছিল।’ 

 গোয়েন্দার মনে পড়ে গেল মুখার্জিবাবুও কালোয়ারের একটা দোকানের কথা শুনিয়েছিলেন। ভোলা আর পচন ওই দোকান থেকে একটা র‍্যাশনব্যাগ নিয়ে বেরিয়েছিল। র‍্যাশনব্যাগ অত সাবধানে ধরার ভঙ্গি দেখে মুখার্জিবাবুর মনে হয়েছিল  টাকা আছে ব্যাগে। ওরা ওখান থেকে বেরিয়ে শিয়ালদায় গিয়েছিল। পুরো ঘটনাটা মনে পড়ে যেতেই কৌশিক জিজ্ঞেস করল, ‘ওই দোকান থেকে বেরিয়ে ওরা কি শিয়ালদার দিকে গিয়েছিল?’ 

 দু দিকে মাথা নাড়তে নাড়তে উত্তর দিল কৌশিক, ‘না স্যার। লোহালক্কড়ের এই দোকানগুলো বেশ লম্বা হয়। ভোলা আর পচন একদম ভেতরে ঢুকে গিয়েছিল। বেরিয়ে এল মিনিট-পনেরো বাদে। দোকানের সামনে ফুটপাথের ওপর একটা খাটিয়া বিছানো ছিল। ওই খাটিয়ায় বসে দোকানের দু-তিনজন কর্মচারীর সঙ্গে ওরা খোশগল্প জুড়ে দিয়েছিল। শুনলাম ওরা ওখানে প্রায়ই যায়।’ 

 ‘শুনলাম! কে অাবার শোনাল তোমাকে ওই কথাটা?’ 

 গগন একদম গোড়ায় যে ভাবে কথা শুরু করেছিল, ভঙ্গি এখনও ঠিক সেই রকমই। আবেগ-উত্তেজনার কোনও রকম চিহ্ন ছিল না ওর চোখেমুখে বা কণ্ঠস্বরে। আগের মতোই নিস্পৃহ ভঙ্গিতে বলল, ‘আমাদের লাইনে কাজ করে এমন একজনের সঙ্গে দেখা হয়ে গেল ওখানেই। আমি ছিলাম উল্টো দিকের ফুটপাথে একটা গাছের আড়ালে। তা, ওখানেই লক্ষ্মণের সঙ্গে দেখা। লক্ষ্মণ তো ওই দিকটাতেই বেশি কাজ করে। জিজ্ঞেস করল, ওখানে কেন? বললাম  কাজে এসেছি। তার পরেই ভোলা আর পচনকে দেখিয়ে দিয়ে জিজ্ঞেস করলাম  ওদের ও চেনে কি না। বলল  খুউব চিনি। প্রায় সন্ধেতেই পাঁচুর ঠেকে যায়।’ 

 ‘পাঁচুর ঠেক!’ 

 আগের মতো তাপ-উত্তাপহীন কণ্ঠে উত্তর দিল গগন, ‘পাঁচুর ঠেক মানে ওই এলাকার একটা বাংলা মালের ঠেক। শুধুমাত্র দিশি মদই বিক্রি হয়। তা লক্ষ্মণ একটু খায়টায়, ওই ঠেকে যায় প্রায়ই। বললাম, ঠেকে গিয়ে ওদের ওপর একটু নজর রাখতে হবে, ওদের মধ্যে যা-যা কথা হবে, যদ্দূর সম্ভব শুনে আমাকে সব জানাতে হবে।’ 

 একটু উত্তেজিত হয়ে উঠল গোয়েন্দা। ‘তোমার লক্ষ্মণ রাজি হয়েছে?’ 

 ‘হয়েছে স্যার। মাল খাওয়ার জন্যে ওকে একটা পঞ্চাশ টাকার পাত্তি ধরিয়ে দিয়েছি।’ 

 কথাটা শুনে একটু ব্যস্ত হয়ে কৌশিক বলল, ‘তোমাকে তা হলে আরও কিছু টাকা দিই?’ 

 জিভ কেটে লাজুক মুখে গগন বলল, ‘এক্ষুনি আর কিছু লাগবে না স্যার। দরকার পড়লে চেয়ে নেব।’ 

 ‘মনে করে নেবে কিন্তু। আমাকে এখন মনে হয় দু-তিন দিন থাকতে হবে এখানে। তুমি এই ফ্ল্যাটে ফোন করে সব জানাবে। তেমন কিছু খবর থাকলে সকালে বা রাতের যে-কোনও সময় চলে আসবে। কাজটা কিন্তু অসম্ভব জরুরি। একটুও ঢিলেমি দিলে চলবে না।’ 

 বিনীত, বাধ্য মানুষের ভঙ্গিতে গগন বলল, ‘সে আমি বুঝতে পেরেছি স্যার। আমি মানিকতলা থেকে চলে আসার সময় লক্ষ্মণকে খুব ভাল করে সব বলে এসেছি। কাল রাতেই ওর পাঁচুর ঠেকে যাওয়ার কথা। আজ যাব একবার ওর কাছে। মনে হয় আজই কিছু খবর পেয়ে যাব। এখন তা হলে চলি স্যার।’ 

 ‘ঠিক আছে, এসো।’ 

 দরজার দিকে দু পা গিয়ে অাবার ফিরে এসে গগন বলল, ‘আপনাকে আমার এ সব বলা ঠিক নয়, তবু বলছি স্যার। এদের কাজের ধরনধারণ দেখে মনে হচ্ছে  দলটা খুব জবরদস্ত। একটু বেশি সতর্ক হয়ে আপনাকে এগোতে হবে স্যার।’ 

 মৃদু হেসে জবাব দিল গোয়েন্দা, ‘ঠিক আছে।’ 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010115_index.utf8</DOCNO>
<TEXT>
 
             ১ মাঘ ১৪০৭ সোমবার ১৫
                   জানুয়ারি ২০০১

</TEXT>
</DOC>
<DOC>
<DOCNO>1010101_business.utf8</DOCNO>
<TEXT>


রাষ্ট্রায়ত্ত ব্যাঙ্কে স্বেচ্ছাবসর: পরিষেবা নিয়ে আশঙ্কা গ্রাহক, কর্মী মহলে রাজ্যে ওষুধ তৈরিতে পিছিয়ে পড়ছে ক্ষুদ্রশিল্প দেশ জুড়ে সিটুর প্রতিবাদ দিবস ২৪শে শ ওয়ালেসের বার্ষিক হিসাব পাশ হল মুদ্রাস্ফীতি অপরিবর্তিত

জাপানি সংস্থা মাতসুশিতা ইলেকট্রিক ইণ্ডাষ্ট্রি-র এই কর্মী সংস্থার তৈরি ইলেকট্রোকেমিক্যাল সেনসরের একটি চিপ দেখাচ্ছেন। এটি আসলে এক ফোঁটা রক্ত থেকে শরীরে কোলেস্টেরল-এর মাত্রা মাপার যন্ত্র।  এ এফ পি

 সোনা ও রুপোর দর 

 পাকা ৪৬০০ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪৩৪৫ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৯০ ৪৭.২৫ ১০ +-------------------+---------------+------------------+ গ্রাম) ১ ৬৮.৪০ ৭০.৫৫ +-----------------+-------------+ পাউণ্ড রুপোর ৭৬৫০ +-------------------+---------------+------------------+ বাট টাকা ১ ইউরো ৪৩.২৩ ৪৩.৭১ (প্রতি +-------------------+---------------+------------------+ কেজি) 

 খুচরো ৭৭৫০ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010101_1cal5.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

কম দামের টিকিটে বেশি পথ ভ্রমণের প্রবণতা বাড়ছে মেট্রোয় সোমনাথ চক্রবর্তী  কলকাতা কম পয়সার টিকিটে বেশি পথ যাওয়ার প্রবণতা বাড়ছে মেট্রো রেলের যাত্রীদের মধ্যে। মহিলা যাত্রীরাই এই ব্যাপারে এগিয়ে। মেট্রোর সমীক্ষায় এই তথ্য জানা গিয়েছে। 

সমীক্ষা বলছে, বাস-ভাড়া বৃদ্ধির পরে মেট্রোয় যাত্রী বেড়েছে। বেড়েছে কম পয়সার টিকিট কেটে মেট্রোয় বেশি দূর যাওয়ার প্রবণতা। গত কয়েক মাসে কম পয়সার টিকিটে বেশি পথ যাওয়ার ঘটনায় সব চেয়ে বেশি যাত্রী ধরা পড়েছেন দমদমে। তার পরে কালীঘাট, চাঁদনি চক, এসপ্লানেড ও টালিগঞ্জ স্টেশনে। ওই সব যাত্রীর জরিমানাও হচ্ছে। লোকসমক্ষে তাঁদের হেনস্থা হতে হচ্ছে। তা সত্ত্বেও এই প্রবণতা বাড়ছে বই কমছে না। 

সমীক্ষা বলছে, প্রতি মাসে কম পয়সার টিকিট কেটে বেশি পথ পাড়ি দেওয়ার অভিযোগে ধৃতদের কাছ থেকে মেট্রো প্রায় ৩৫ হাজার টাকা জরিমানা আদায় করছে। অন্য দিকে, এই ভাবে টিকিট ফাঁকি দেওয়ায় বছরে তাদের প্রায় চার লক্ষ টাকার রাজস্বের ক্ষতি হচ্ছে। অনেক স্টেশনে দিনের বিভিন্ন সময়ে, বিশেষ করে রাতের দিকে গেট খোলা রাখা হচ্ছে বলে মেট্রো সূত্রের খবর। কখনও কখনও টিকিট পাঞ্চিং গেটের ঢাকনা খোলা রাখা হচ্ছে। কেন গেট খোলা রাখা হয়, তা নিয়ে মেট্রো-কর্তারা গোপনে তদন্ত করছেন। মেট্রোর এক কর্তা বলেন, পরিচিত লোক দেখলেই খোলা গেট দিয়ে মেট্রো-কর্মীরা তাঁদের বার করে দিচ্ছেন। প্রতিটি স্টেশনে গেট বন্ধ রাখতে সার্কুলার জারি করা হয়েছে। 

শনিবার সকালে কালীঘাট স্টেশন থেকে বেরোনোর সময় দুই মহিলাকে মেট্রো-কর্মীরা আটক করেন। বেলগাছিয়া-কালীঘাট ভাড়া সাত টাকা। কিন্তু তাঁরা পাঁচ টাকার টিকিট কেটেছিলেন। গেট দিয়ে বেরোতে গিয়ে আটকে পড়েন। মেট্রোর কর্মীরা তাঁদের কাছে জরিমানা বাবদ ৫২ টাকা করে ১০৪ টাকা চান। স্টেশনমাস্টারের হস্তক্ষেপে জরিমানা দিতে হয় মহিলাদের। কালীঘাট স্টেশনে প্রতি মাসে গড়ে ৫০ জন যাত্রী ধরা পড়ছেন। তাঁদের মধ্যে বেশির ভাগ যাত্রীই কম পয়সার টিকিট কেটে বেশি পথ পাড়ি দিয়েছেন। চাঁদনি চক স্টেশনেও প্রায় একই অবস্থা। দমদমে এই সংখ্যাটি অনেক বেশি। 


</TEXT>
</DOC>
<DOC>
<DOCNO>1010101_1bdesh3.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সৌদিতে শরিফের নির্বাসনে আর্থিক লাভ ফৌজিশাহির সংবাদসংস্থা  ইসলামাবাদ প্রাক্তন প্রধানমন্ত্রী নওয়াজ শরিফ রেহাই পাওয়ায় আখেরে ‘লাভ’ হতে পারে পাকিস্তানের ফৌজিশাহির। শরিফ এখন সপরিবারে সৌদি আরবে নির্বাসিত। আর তাঁর এই নির্বাসন তিন ধনী উপসাগরীয় দেশের কাছ থেকে বিপুল অর্থলাভের সুযোগ এনে দিয়েছে পাকিস্তানকে। 

সৌদি আরব, কাতার এবং সংযুক্ত আরব আমিরশাহি পাকিস্তানকে দরাজ হাতে বড় অঙ্কের আর্থিক সাহায্য দিতে চলেছে বলে জানিয়েছে পাকিস্তানের সংবাদপত্র ‘দ্য নিউজ’। তবে তার সঠিক পরিমাণ সম্পর্কে কিছু জানাতে পারেনি। প্রমাণও হাজির করেছে ওই দৈনিকটি। শুল্ক নিয়ে দীর্ঘদিনের ঝগড়া মেটাতে পাকিস্তানের জল এবং বিদ্যুৎ কর্তৃপক্ষের সঙ্গে আলোচনায় বসতে উপসাগরীয় দেশগুলির সংশ্লিষ্ট অফিসারেরা উৎসাহ দেখাচ্ছেন। অন্য প্রমাণ, পাকিস্তানের সরকারি টেলিযোগাযোগ সংস্থার (পি টি সি এল) বেসরকারিকরণ নিয়ে এক উপসাগরীয় ধনাঢ্যের ঔৎসুক্য। 

এ দিকে, পাকিস্তানের মুত্তাহিদা কওয়ামি আন্দোলনের নেতা আলতাফ হুসেনের অভিযোগ, নির্বাসিত নওয়াজ শরিফ আইনের উর্দ্ধে। ‘দায়বদ্ধতার আইনসমূহ’ সঠিক ভাবে মেনে চলছে না পাকিস্তান। 

ক্ষমতায় আসার আগে সেনাপ্রধান পারভেজ মুশারফ ঋণ ফাঁকি, ঘুষখোরদের বিরুদ্ধে ব্যবস্থা নেওয়ার কথা কথা বললেও আদতে কিছুই করেননি। অন্য দিকে, পাকিস্তানের নির্বাচন কমিশন আসন্ন গ্রাম-স্তরের নির্বাচনের প্রথম পর্যায়ে এক গুচ্ছ আচরণবিধি জারি করেছে। সেই অনুযায়ী প্রার্থীদের কোনও ধরনের রাজনৈতিক, জাতি, গোষ্ঠী কিংবা ধর্মীয় প্রতীক ব্যবহার করতে নিষেধ করা হয়েছে। 


</TEXT>
</DOC>
<DOC>
<DOCNO>1010120_21rabidhara.utf8</DOCNO>
<TEXT>
 ৭ মাঘ ১৪০৭ রবিবার ২১ জানুয়ারি ২০০১

 রবিবাসরীয় ধারাবাহিক রহস্য উপন্যাস: ৪১ জলে দস্যু ডাঙায় বাঘ শেখর বসু 

 ছবি: সুব্রত চৌধুরী হাসনাবাদের আকাশে ভোরের প্রথম আলো ফুটেছে। মৃদু শীতের হাওয়া বইছে। ঘুমিয়ে আছে গঞ্জ-এলাকা, শুধু ফেরিঘাটের কাছে একটু কর্মচঞ্চলতা। ব্যাপারি, কারবারি আর ঝাঁকা মুটেদের ভিড় বাড়ছে একটু-একটু করে। ভিড়টা আর কিছুক্ষণের মধ্যেই বেড়ে যাবে অনেকখানি। 

 ফেরিঘাটের লাগোয়া দু-তিনটে চায়ের দোকান খুলে গেছে রাত থাকতে থাকতেই। মাটি লেপা মস্ত উনুনে চায়ের জল ফুটছে টগবগ করে। মাথায় মাফলার আর চাদর জড়ানো কারবারি লোকজন কাচের গ্লাসে চা খাচ্ছে। গ্লাসের সশব্দ চুমুকই বলে দিচ্ছিল  চা খাওয়া আর শীত তাড়ানোর কাজ একই সঙ্গে চলছে। চায়ের দোকানগুলোর পাশ দিয়ে লম্বা পায়ে হেঁটে গেল কৌশিক। এখান থেকে মিনিট-তিনেক হাঁটলেই সি. আই সাহেবের অফিস। 

 সাহেবের অফিস একতলায়, কোয়ার্টার্স দোতলায়। একতলার অফিসঘর থেকে শ্রীকৃষ্ণদার গুরুগম্ভীর গলার স্বর ভেসে আসছিল। দিনের আলো ভাল ভাবে না ফুটতেই উনি অফিসে, তার মানে নির্ঘাত বড় কিছু ঘটনা ঘটেছে! 

 পায়ে পায়ে এগিয়ে অফিসঘরের পর্দা সরিয়ে কৌশিক উঁকি মারতেই চোখাচোখি হয়ে গেল শ্রীকৃষ্ণদার সঙ্গে। উনি একই সঙ্গে খুশি আর বিস্ময় মেশানো গলায় বললেন, ‘আরে তুমি! কবে ফিরলে কলকাতা থেকে? আমি তো এক্ষুনি তোমাকে ফোন করতে যাচ্ছিলাম ।’ 

 অবাক হয়ে কৌশিক জিজ্ঞেস করল, ‘কেন?’ 

 ‘বোসো, বলছি।’ 

 শ্রীকৃষ্ণদার সামনে একজন পুলিশ অফিসার আর দুজন কনস্টেবল দাঁড়িয়েছিলেন। অফিসার বললেন, ‘দিনের আলো ফুটতে শুরু করেছে, আমরা কি এখন গিয়ে স্পটটা আর একবার দেখে আসব স্যার?’ 

 ঘরে বিদ্যুতের আলো। জানলা দিয়ে বাইরের আবছা আলো দেখে নিয়ে সি. আই সাহেব অফিসারের কথায় সায় দিয়ে বললেন, ‘হ্যাঁ, এবার যেতে পারো। খুব ভাল করে নজর করবে চার দিক।’ 

 ‘ঠিক আছে স্যার।’ 

 অফিসার আর কনস্টেবল-দুজন বেরিয়ে যেতেই শ্রীকৃষ্ণদা বললেন, ‘বোসো কৌশিক।’ 

 বসতে বসতে ও জিজ্ঞেস করল, ‘আপনি এত সকালে শ্রীকৃষ্ণদা!’ 

 ‘সকালে নয়, শেষ রাত থেকে ছুটোছুটি করছি। ডাকাত পড়েছিল।’ 

 ‘ডাকাত! কোথায়?’ 

 মৃদু হেসে শ্রীকৃষ্ণদা বললেন, ‘এখানে ডাকাত পড়াটা কোনও ঘটনা নয়। ডাকাত পড়ে, জলে স্থলে  সব জায়গাতেই পড়ে। চাষ করা, মাছ ধরা যেমন পেশা  তেমনি এদিকে ডাকাতি করাটাও অনেকের পেশা। ডাকাতির খবর পেলে আমরা ছুটি। তবে এবার ডাকাতির চেষ্টা হয়েছিল বিদেশিদের নৌকোয় ।’ 

 ‘বিদেশিদের নৌকোয়! কারা তারা?’ 

 ‘যাদের কথা ভাবছ তুমি, তারাই। জোসি আর ডেভিসের লঞ্চটাকে টার্গেট করেছিল ডাকাতরা। বিদেশিরা ছিল, কোনও একটা অঘটন ঘটলে তোলপাড় পড়ে যেত সারা রাজ্যে। আমাদের কপাল ভাল যে, তেমন কিছু ঘটেনি। একটা ডাকাত আবার ধরাও পড়েছে।’ 

 বেশ একটু উদ্বিগ্ন দেখাচ্ছিল কৌশিককে। ‘নৌকোর কারও কোনও আঘাতটাঘাত লাগেনি তো?’ 

 ‘না-না, ওরা লঞ্চে ওঠার আগেই অ্যাকশন শুরু করেছিল অতনু।’ 

 ‘অতনু মানে ওই বনরক্ষী?’ 

 ‘হ্যাঁ।’ 

 লঞ্চের সবাই অক্ষত এবং নিরাপদে আছে জেনে আশ্বস্ত হল গোয়েন্দা। তার পর জিজ্ঞেস করল, ‘ঠিক কী হয়েছিল শ্রীকৃষ্ণদা?’ 

 চেহারা দেখে বোঝা যাচ্ছিল সি. আই সাহেব ওঁর ভোররাতের উদ্বেগ ও ব্যস্ততার পর্বটা বেশ ভাল ভাবেই সামলে নিয়েছেন। চেয়ারে হেলান দিয়ে বললেন, ‘অল ক্রেডিট গোজ টু অতনু। ওর সাহেব পরশু দিনই আমাকে বলেছিল, অতনু হালে বেশ রেস্টলেস হয়ে পড়েছে। জিজ্ঞেস করেছিলাম, রেস্টলেস কেন? জবাবে শুনলাম, কাজকর্ম নেই বলেই অস্থির।’ 

 কপালে দু-তিনটে ভাঁজ পড়েছিল গোয়েন্দার। ‘কেন, অতনুদের তো কাজ ছিল, খুব গুরুত্বপূর্ণ কাজ। ডেভিসদের ওপর নজরদারি করা ।’ 

 একটু হেসে নিয়ে শ্রীকৃষ্ণদা বললেন, ‘অতনু কাজে বিশ্বাসী একজন দক্ষ ফরেস্ট গার্ড। ও দলের নেতা, দলে আরও তিন-চার জন ইয়াং আর্মড ফরেস্ট গার্ড ছিল। পোচারদের চেজ করার একটাই অর্থ জানে অতনু। তাড়া করে ধরার চেষ্টা করো। চোরাশিকারিরা বাধা দিলে গুলি চালাও। কিন্তু সেই সহজ নিয়মটা তো এখানে খাটানো যাচ্ছিল না। না খাটাবার পেছনে তোমার একটা বড় ভূমিকা আছে। বড় সাহেবদের কাছে তুমি যে ব্রিফিংটা দিয়েছ সেটা তাঁদের কাছে বেশ কনভিনসিং ঠেকেছে। সুতরাং তাঁরা অতনুকে বলেছেন  তেমন-কিছু না দেখা পর্যন্ত স্রেফ নজরদারির কাজ চালিয়ে যাবে। তাই চালাচ্ছিল অতনু। তুমি কলকাতায় চলে যাওয়ার পরে সাহেব-মেম শেষ রাতের দিকে জঙ্গলের কোর-এরিয়ায় আরও বার তিনেক রহস্যময় সফরে গিয়েছিল। কাল অবশ্য ওরা আর বার হয়নি। আর, ডাকাত পড়েছিল আজ ভোরেই।’ 

 ‘ডাকাতরা কি নৌকোয় চেপে এসেছিল?’ 

 ‘হ্যাঁ, নৌকোতেই। তিনটে নৌকো লঞ্চটাকে ঘিরে ফেলেছিল তিন দিক থেকে। অতনুরা তখন রাতের ডিউটি শেষে ফিরে যাওয়ার মুখে। একটু দূরে ওদের বোট রেখে দূরবিন দিয়ে নজর রাখছিল লঞ্চের ওপর। সন্দেহজনক নৌকো-তিনটে লঞ্চ ঘিরতেই সতর্ক হয়ে যায় ওরা। ভোরের দিকে বেশ কুয়াশা পড়তে শুরু করেছিল। অতনু ওদের বোটটাকে তাই কিছুটা এগিয়ে নিয়ে আসে। তখনই লঞ্চে ওঠার চেষ্টা করছিল ডাকাতরা। অতনুরা ওদের মতলব বুঝতে পেরে বোট নিয়ে তাড়া করেছিল। ফরেস্ট গার্ডদের পেট্রল বোট দেখে ডাকাতরা পালাতে শুরু করে। পালাবার সময় গুলি ছোড়ে। অতনুরাও গুলি চালায়। তখন কুয়াশা এত বেড়ে গিয়েছিল যে দূরে নজর চালানো মুশকিল। দুটো নৌকো কুয়াশার আড়াল নিয়ে পালায়। কিন্তু একটা নৌকোর পিছু নিতে পেরেছিল ওরা। তীরে নৌকো ভিড়িয়ে পালাবার তাল করেছিল ডাকাতরা। একটাকে অতনুরা ধরে ফেলে।’ 

 বাহবা দেওয়ার গলায় কৌশিক বলল, ‘বাহ্‌! অতনু সত্যিই কাজের লোক। তা, ওরা কি কিছু পেয়েছে ডাকাতটার কাছ থেকে?’ 

 ‘কোত্থেকে পাবে! ডাকাতি করতে যাওয়ার মুখেই তো ধরা পড়েছে। তবে একেবারে যে কিছু পায়নি, তা নয়। ডাকাতটার কাছ থেকে কিছু মুদ্রা পাওয়া গেছে  রুপোর আর তামার। কয়েকশো বছরের পুরনো মুদ্রা।’ 

 ‘কোত্থেকে পেয়েছে ওগুলো?’ 

 ‘যা বলেছে তা বিশ্বাস করার কোনও কারণ নেই।’ 

 ‘কিন্তু বলেছেটা কী?’ 

 ‘সুন্দরবনের কোর-এরিয়ার একটা পোড়ো মন্দির থেকে পেয়েছে।’ 

 ‘ওখানে গিয়েছিল কেন?’ 

 ‘ওই প্রশ্নের উত্তরে আর এক মিথ্যে। ডাকাতি করা ও ছেড়ে দিয়েছে। ভুল করে হঠাৎ একটা করতে যাচ্ছিল অনেক দিন পর। ও এখন কাঠুরের কাজ করে। গভীর জঙ্গলে কাঠ কাটতে যায়। তা, জঙ্গলের মধ্যে একটা পোড়ো মন্দির ছিল। ওখানে গিয়ে ভাঙাচোরা ইট সরাতেই একটা পাত্রের মধ্যেই ওই পুরনো মুদ্রাগুলো পেয়ে যায়। তাই শুনে ইনভেস্টিগেটিং অফিসার জিজ্ঞেস করেছিল  পোড়ো মন্দির তো সাপের বাসা। বাঘরাও ওই সব জায়গাগুলো খুব পছন্দ করে। তুমি হঠাৎ ওখানে গিয়ে ভাঙাচোরা ইট সরাচ্ছিলে কেন?’ 

 ‘কী বলেছিল তার উত্তরে?’ 

 ‘কী আবার বলবে? এরা দশটা কথা বললে তার মধ্যে মিথ্যে থাকে এগারোটা। প্রশ্নের উত্তরে এক্কেবারে চুপ। ওই প্রাচীন মুদ্রাটুদ্রা যা পাওয়া গেছে ওর কোমরের গেঁজ থেকে, তা হয়তো প্রথম রাতের ডাকাতির মালের একটা অংশ। তবে এই ব্যাপারে আমি আই. ও-কে একটা ইন্সট্রাকশন অলরেডি দিয়ে দিয়েছি।’ 

 ‘কী বলেছেন?’ 

 ‘আর একটু পরেই তদন্তের জন্যে অফিসার যাবে তোমার জোসি আর ডেভিসের লঞ্চে। তা, আমি বলেছি গোটা কয়েক মুদ্রা সঙ্গে নিয়ে যেও। ডেভিস ওরিয়েন্টাল স্টাডিজের একজন এক্সপার্ট, কয়েনগুলো রেয়ার কি না বলতে পারবেন। উনি পজেটিভ কোনও রিপোর্ট দিলে মিউজিয়াম অথরিটির সঙ্গে আমরা যোগাযোগ করব।’ 

 কথাটায় লম্বা করে সায় দিয়ে কৌশিক বলল, ‘ভাল সাজেশন দিয়েছেন আই. ও-কে।’ 

 ‘তুমিও তো যেতে পারো ওর সঙ্গে।’ 

 দু দিকে মাথা নাড়তে নাড়তে কৌশিক বলল, ‘না-না শ্রীকৃষ্ণদা, আমি এখন এখানে নেই।’ 

 ‘নেই মানে?’ 

 ‘আমি এখন লঞ্চে ফিরছি না। আরও দু-একটা দিন ফিরব না।’ 

 ‘কেন?’ 

 ‘আমি যে আমার শ্রীকৃষ্ণদাকে বড় অর্থোপেডিক সার্জেন দেখাবার জন্যে এসেছি, সেই কাজটা শেষ হয়নি এখনও। শ্রীকৃষ্ণদার পা ভাঙার ঘটনা থেকে নানা ধরনের জটিল উপসর্গ দেখা দিয়েছে। তার ফলে আরও কয়েকজন ডাক্তারের সঙ্গে পরামর্শ করার দায়িত্ব নিয়েছি। এই অবস্থায় একা মানুষ, অসুস্থ অধ্যাপককে ছেড়ে যাওয়া উচিত নয়। সুতরাং কৌশিকের লঞ্চে ফিরতে আরও দু-একটা দিন দেরি হবে। এই খবরটা সাদা পোশাকের কাউকে দিয়ে লঞ্চে পৌঁছে দেওয়ার ব্যবস্থা করুন আজ সকালেই। না হলে পূর্ণদার দুর্ভাবনা খুব বেড়ে যাবে।’ 

 গম্ভীর মুখে সি. আই বললেন, ‘তা না হয় করা যাবে, কিন্তু তোমার ব্যাপারটা তো আমি ঠিক বুঝতে পারছি না। তুমি যদি আবার কলকাতাতেই ফিরে যাবে, তা হলে এই সাতসকালে এখানে এলে কেন?’ 

 ‘আমি তো এখন আসিনি, রাত্তিরেই এসেছি। আর এখন লঞ্চে না ফেরার অর্থ কিন্তু কলকাতায় ফেরা নয়। আমি দু-একটা দিন এই হাসনাবাদেই থাকব।’ 

 ‘কোথায়?’ 

 ‘এদিক-সেদিক। সব আপনাকে পরে বলব। এখন দু-একটা ব্যাপারে আপনার সাহায্য চাই শ্রীকৃষ্ণদা।’ 

 ‘কী সাহায্য?’ 

 ‘এই নদীতে আজ কিংবা কাল একটা সিক্রেট মিশনে যাব। সঙ্গী হিসেবে অতনু ও আর একজন ফরেস্ট-গার্ডকে চাই। আপনি ফরেস্ট ডিপার্টমেন্টের আপ্রপিয়েট অথরিটিকে বলে অনুমতিটা বার করে দিন। এটা কিন্তু আমার ব্যক্তিগত কাজ নয়, ফরেস্ট গার্ডদেরই কাজ।’ 

 ‘ঠিক কী ধরনের কাজ, সেটা ভাঙার ব্যাপারে গোয়েন্দার এখন নিশ্চয়ই অসুবিধে আছে?’ 

 একটু বিব্রত মুখে হাসল কৌশিক, ‘না-না, আপনার কাছে আবার অসুবিধে কী! আসলে পুরো ছবিটা আমার কাছে এখনও ঠিক পরিষ্কার হয়ে ওঠেনি ।’ 

 হাত তুলে ওকে থামিয়ে দিয়ে স্নিগ্ধ হাসি হেসে শ্রীকৃষ্ণদা বললেন, ‘থাক-থাক, তোমাকে আর অত ব্যাখ্যা করতে হবে না। প্রত্যেকেরই কাজের নিজস্ব একটা ধরন থাকে, আগে থেকে তার পুরোটা বলে দেওয়া ঠিক নয়। অতনু এবং আর একজন ফরেস্ট-গার্ডকে পাওয়ার আবেদনটা মনে হয় মঞ্জুর হয়ে যাবে। তুমি বেলা দশটার পরে রেঞ্জার সাহেবের সঙ্গে টেলিফোনে কথা বলে নিও একবার। ওঁর টেলিফোন নাম্বারটা জানো তো?’ 

 ‘জানি।’ 

 ‘আর কী হেল্প চাই বলো?’ 

 ‘ফরেস্ট ডিপার্টমেন্টের পরে পুলিশ ডিপার্টমেন্টের সাহায্যের দরকার হতে পারে। আপনি তো কাছেই আছেন, পরে জানাব।’ 

 ‘ও. কে স্যার।’ 

 জানলার বাইরে সকালের আলো বেশ স্পষ্ট হয়ে গেছে। ওই আলোর দিকে কয়েক মুহূর্ত তাকিয়ে থাকার পরে শ্রীকৃষ্ণদা জিজ্ঞেস করলেন, ‘গন্ধ পাচ্ছ?’ 

 অবাক হয়ে জিজ্ঞেস করল কৌশিক, ‘কিসের গন্ধ?’ 

 দু দিকে মাথা নাড়তে নাড়তে শ্রীকৃষ্ণদা বললেন, ‘না, তোমার নাক তৈরি হয়নি এখনও। আমার নাক হচ্ছে পুলিশের নাক, ঠিক গন্ধ পেয়েছি।’ 

 কৌশিকের অবাক ভাব আর একটু বাড়ল। ‘কিসের গন্ধ শ্রীকৃষ্ণদা?’ 

 ‘বলে দেওয়ার পরেও পাচ্ছ না! জিলিপি  আমাদের এখানকার সেই বিখ্যাত জিলিপির গন্ধ। ভাজা হচ্ছে এখন।’ 

 বেল বাজালেন শ্রীকৃষ্ণদা। একজন উঁকি মারতেই বললেন, ‘তুমি আমাদের জন্যে গরম জিলিপি নিয়ে এসো তো। তার পরে খুব গরম দুটো চা, একটায় চিনি খুব কম।’ 

 লোকটি চলে যেতেই শ্রীকৃষ্ণদা মৃদু হেসে বললেন, ‘আমি মিষ্টি খেতে খুব ভালবাসি। কিন্তু বয়েস হচ্ছে তো এখন, বেশি মিষ্টি খাওয়াটা ঠিক নয়। এদিকের মিষ্টি খাওয়াটা যেমন চলছে, চলতে দিচ্ছি; কিন্তু চায়ে চিনি খাওয়া বেশ কমিয়ে দিয়েছি। এক দিকে অন্তত চিনি খাওয়া কমাই। কী, ঠিক করিনি?’ 

 হেসে উঠে জবাব দিল কৌশিক, ‘ঠিক করেছেন, চমৎকার সমাধান।’ 

 সি. আই সাহেবকে বেশ একটু নিশ্চিন্ত দেখাচ্ছিল। বললেন, ‘অতনুর জন্যে বড় একটা ঝামেলার হাত থেকে বেঁচে গিয়েছি আমরা। অতনু যদি ঠিক সময় ওদের দেখতে না পেত, ওরা ঠিক চড়াও হত লঞ্চে। একবার চড়াও হলে কে বাঁচত আর কে বাঁচত না  বলা শক্ত। এদিককার বেশির ভাগ ডাকাতই নৃশংস প্রকৃতির। মানুষ খুন করা এদের কাছে জল-ভাত। পিস্তল আছে, বন্দুক আছে, পাইপগান আছে,  লাশ ফেলে দেওয়াটা কিছুই নয় আর। অনেক সময় এটা ওদের ষ্ট্র্যাটেজি। প্রথমেই দু-একটা মানুষকে খুন করে ফেলতে পারলে কেউ আর বাধা দেওয়ার সাহস পাবে না। অথচ ধরা পড়ার পরে ডাকাতগুলোর চেহারা দেখলে ওদের কীর্তিকাহিনীর কথা সাধারণ লোকের পক্ষে বিশ্বাস করা শক্ত। অতনু যে ডাকাতটাকে ধরেছে তাকে একবার দেখো তুমি।’ 

 ‘কী নাম?’ 

 ‘রফিক। পুরনো পাপী। পুলিশ-রেকর্ড সাঙ্ঘাতিক। দেখলে শিউরে উঠবে তুমি। কিন্তু ওর চেহারা দেখে ওই সব কাণ্ডকারখানা বিশ্বাস করতে ইচ্ছে করবে না তোমার। হাইট বড় জোর পাঁচ ফুট। রোগা-পাতলা গড়ন। চোখমুখের মধ্যে ভয়ংকর কোনও ছাপ নেই। কিন্তু হাতে পিস্তল বা পাইপগান থাকলে এই লোকটাই দানব হয়ে ওঠে। শরীরে মায়া-দয়ার কোনও চিহ্ন থাকে না তখন। কিছু কাল আগের একটা ঘটনার কথা বলছি তোমাকে। সুন্দরবনে মধু আনতে গিয়ে একটা লোক বাঘের মুখে পড়েছিল। লোকটার সঙ্গীসাথিরা লাঠি-কুড়ুল নিয়ে তাড়া করলে লোকটাকে ফেলে দিয়ে বাঘ পালায়। কিন্তু লোকটা ভয়ংকর ভাবে জখম হয়েছিল। বন থেকে ধরাধরি করে নৌকোয় তুলে নদীর এপারে নিয়ে আসা হয়। এদিকে একটা হেল্‌থ সেন্টার আছে। হাসপাতালে নিয়ে যাওয়ার জন্যে স্বাস্থ্যকেন্দ্রের গাড়িতে তোলা হয় লোকটাকে। স্যালাইন ড্রিপ চলতে থাকে। কিন্তু গাড়ি একটুখানি এগোবার পরেই পথ আটকে চড়াও হয় ডাকাতরা। স্বাস্থ্যকেন্দ্রের দুই কর্মী হাতজোড় করে বলল  মরণাপন্ন রোগীকে হাসপাতালে নিয়ে যাচ্ছি। দয়া করে পথ ছাড়ুন। আর দয়া! টাকাপয়সা না পাওয়ার রাগে স্বাস্থ্যকেন্দ্রের লোকদের প্রচণ্ড মারধোর করে ডাকাতরা স্যালাইনের বোতল ছুড়ে ফেলে দেয় মাঠের মধ্যে। জখম-হওয়া লোকটা ঘণ্টাদুয়েক বাদে ওখানেই মারা যায়। নৃশংস ওই ডাকাত দলের সর্দার কে ছিল জানো? এই রফিক।’ 

 শুনে প্রায় আঁতকে উঠেছিল কৌশিক। ‘অ্যাঁ! বলছেন কী? এই লোকটা দলবলসমেত লঞ্চে উঠলে তো ভয়ংকর একটা কাণ্ড ঘটে যেত!’ 

 সায় দিয়ে শ্রীকৃষ্ণদা বললেন, ‘‘তুমি যা ভাবছ, তার চেয়েও বেশি হতে পারত। সুন্দরবনে তো বহুকাল ধরে একটা প্রবাদ আছে  ‘জলে কুমির, ডাঙায় বাঘ।’ ওটাকে এখন স্বচ্ছন্দে পালটে দিয়ে বলা যায়  ‘জলে দস্যু, ডাঙায় বাঘ।’ জলে কুমির এখন আর তেমন নেই। যা ছিল তার বেশির ভাগই চোরাশিকারিরা মেরেধরে সাবাড় করেছে। বাঘ মারার চাইতে কুমির মারা অনেক সহজ। কথায় বলে না  বোকা কুমির! ওদিকে যা ভয়ংকর ভাবে বেড়ে গেছে  তা হল ডাকাতের সংখ্যা। জলেজঙ্গলে শুধু ডাকাত আর ডাকাত।’’ 

 শ্রীকৃষ্ণদার মুখের কথা কেড়ে নিয়ে কৌশিক বলল, ‘কাগজে নিয়মিত ভাবে সুন্দরবনের ডাকাতির খবর বার হয়। ক্যানিং ডকঘাট, ভাঙনখালি, ডাবু, কৈখালি এখন নাকি জলদস্যুদের অভয়ারণ্য। কত নাম  কুমিরমারি, গোসাবা, আমলামেথি, সাতজেলিয়া, আমতলি, বড়মোল্লাখালি, ছোটমোল্লাখালি, গোলাবাড়ি ইত্যাদি এলাকায় জলদস্যুদের হাতে পড়ে নাকি সর্বস্ব খোয়ায় যাত্রীরা। অসংখ্য নদীনালা, নির্জন সব দ্বীপ  ডাকাতি করার এমন সুযোগ নাকি আর কোথাও নেই।’ 

 একটু বুঝি চটে উঠে শ্রীকৃষ্ণদা বললেন, ‘‘পুলিশ পেট্রল আরও বাড়ালেই ডাকাতদের সুযোগসুবিধে কমবে। আজ থেকে শ-পাঁচেক বছর আগে গোটা এলাকাটাই মগ দস্যুদের ভয়ে কাঁপত। তার থেকেই তো ‘মগের মুলুক’ কথাটার সৃষ্টি। মনের সুখে যত খুশি ডাকাতি করো। ধরার বা বলার কেউ নেই। সেই মগের মুলুকের ধারণাটা দূর হয়েছে বহুকাল। নাকি তোমার ধারণা  সেই মুলুক ফিরে আসছে আবার?’’ 

 মৃদু হেসে কৌশিক বলল, ‘এর সঠিক উত্তর দিতে পারবে শুধু স্থানীয় লোকরা। তবে সুন্দরবন এলাকায় ডাকাতি আর চোরাশিকারের সংখ্যাটা কমলে আমাদের মতো মানুষজন যে খুব খুশি হবে  সে ব্যাপারে কোনও সন্দেহ নেই।’ 

 ‘খুশি আমরাও হব। আশা করা যাক, সে দিনটা আসছে শিগগিরই।’ 

 ছোট্ট এক চ্যাঙারি গরম জিলিপি এসে গিয়েছিল। সাইজ বেশ বড়, রসে টইটম্বুর আর কড়া করে ভাজা। 

 ফুল হাতা একটুখানি গুটিয়ে নিয়ে শ্রীকৃষ্ণদা একটা জিলিপি তুলে নিয়ে কৌশিকের দিকে তাকিয়ে বললেন, ‘নাও, হাত লাগাও।’ 

 দিনের আলো এখন আগের চেয়েও পরিষ্কার। কয়েক ফালি হালকা রোদ জানলা দিয়ে ঘরের মধ্যে এসে পড়েছিল। 

 চ্যাঙারি ফাঁকা হয়ে আসছিল দ্রুত। জিলিপির রসালো দুটো দাঁড়া মুখের মধ্যে ঠেলে দিয়ে শ্রীকৃষ্ণদা বললেন, ‘কী, কেমন জিলিপি বলো?’ 

 চোখেমুখে খুশির চিহ্ন ফুটে উঠেছিল তরুণ গোয়েন্দার। ‘দারুণ!’ 

 জিলিপি ফুরোবার মুখে চা এসে গিয়েছিল। 

 চা-টা দ্রুত শেষ করে উঠে পড়ে কৌশিক বলল, ‘আমি এবার আসি শ্রীকৃষ্ণদা। আমাকে যেতে হবে এক জায়গায়।’ 

 ‘কোথায়?’ 

 ‘এখানকার এক পুরুতঠাকুরের কাছে যাব।’ 

 ‘পুরুতঠাকুর!’ 

 ‘হ্যাঁ। আজ না কাল তিথি-নক্ষত্রের খুব ভাল একটা যোগ আছে। সেটা ঠিক কখন  জানার জন্যেই যাব।’ 

 উত্তর শুনে শ্রীকৃষ্ণদা এতই অবাক হয়ে গিয়েছিলেন যে, শেষ জিলিপিটা ওঁর মুখের কাছে এসে থমকে গিয়েছিল। 

 সেই ফাঁকে ওখান থেকে লম্বা পায়ে সরে পড়েছিল কৌশিক। 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010211_6chitra.utf8</DOCNO>
<TEXT>
 ২২ পৌষ ১৪০৭ শনিবার ৬ জানুয়ারি ২০০১

 চিত্রকলা ও ভাস্কর্য হামাগুড়ি অজানা ভবিষ্যতের দিকে অসিত পাল 

 সমকালীন শিল্পীদের গোষ্ঠী ‘সোসাইটি অব কনটেম্পোরারি আর্টিস্টস’-এর বয়স ৪০ পার হল। ৪০ বছর ধরে কর্মরত শিল্পীদের নিয়ে নিয়মিত প্রদর্শনী করে যাওয়ার রেকর্ড ভারতে মুষ্টিমেয় গোষ্ঠীর আছে। সম্প্রতি চল্লিশতম প্রদর্শনীটি অনুষ্ঠিত হল বিড়লা অ্যাকাডেমিতে। এই গোষ্ঠীর বেশির ভাগ সদস্যের পরিচিতি ইতিমধ্যে সর্বভারতীয় স্তরে বিস্তার করেছে। 

 এ বারের প্রদর্শনীতে সকলের সাম্প্রতিক কাজ দেখতে পাব আশা করেছিলাম। কিন্তু কিছু শিল্পীর সাম্প্রতিক কাজ যে কোনও কারণে হোক ছিল না। ঘন সবুজ পটে ইতস্তত ছড়ানো অথচ পরিমিত রেখায় সমৃদ্ধ হয়েছে গণেশ হালুইয়ের গোয়াস মাধ্যমে আঁকা ‘অনামা’ প্রকৃতি। কাব্যিক রসসমৃদ্ধ নান্দনিক সৌন্দর্যে আবৃত দুটো কাজই। প্রকৃতিকে নিয়ে লালুপ্রসাদ সাউ এঁকেছেন একটু অন্যভাবে। কচুপাতা ও একগুচ্ছ ফুলপাতা নিয়ে ফুলদানি, দুটো ছবিতেই টেম্পারাতে হালকা রঙের ভেদ এনে স্তর গঠন করেছেন। শ্যামল দত্তরায় অ্যাক্রেলিকের দুটি কাজের মধ্যেই তাঁর স্বকীয়তা বজায় রেখেছেন। এর মধ্যে প্রদীপ হাতে নিঃসঙ্গ বিধবা নারী ‘লেডি উইথ দ্য ল্যাম্প’ বিশেষ সংবেদনশীল। ছবির পিছনে অন্ধকারে ঢেকে আছে মন্দির মসজিদ-সহ শহরের ঘরবাড়ি। বিকাশ ভট্টাচার্যের কাজটি ১৯৯৩ সালের আঁকা বড় তেল রঙের ছবি। অন্ধকার গুহার সামনে নগ্নবেশে কোনও আদিম রাজা মাথায় মুকুট নিয়ে পটের এক ধারে , অন্য ধারে রানির শরীরের সামান্য আভাস দিয়েছেন। সাত বছর বাদেও ছবির ব্যঞ্জনা সমান ভাবে আকর্ষণ করে। বি আর পানেসর অনেক বছর যাবৎ কোলাজ করে দর্শকমনে তাঁর নিজস্ব ভাবনা ও ছবিকে এক মর্যাদাপূর্ণ জায়গায় স্থান দিতে সক্ষম হয়েছেন। এ বার ওঁর তিনটে কাজই তেল রং ও কোলাজে মিশ্রিত ও মূলত ল্যাণ্ডস্কেপধর্মী। তবে ‘ফ্যানটাসি’ শিরোনামভুক্ত ছবিটিতে কোলাজ ও রং দিয়ে নির্দিষ্ট অবয়ব গঠন করে আবার ভেঙেছেন। মোটা তুলির দ্রুত সঞ্চালনে ওঁর ছবিতে এসেছে গতি। সুনীল দাস ছবি নিয়ে নানা ধরনের ভাঙচুর করে পরীক্ষা করতে ভালবাসেন। অ্যাক্রেলিক মিটের কিছু অংশকে পুড়িয়ে ছোটবড় ক্ষত সৃষ্টি করে তাতে কিছু ড্রইং করছেন যা আরও একটি ড্রইং-সহ গ্রাফ পেপারের সঙ্গে জুড়েছেন। ওঁর এ ধরনের ছবি আগেও দেখেছি। সুনীল দাস যে কোনও ছবিকে বিশেষ দক্ষতায় একটা মাত্রা দিয়ে দিতে পারেন। অমিতাভ বন্দ্যোপাধ্যায়ের মিশ্র মাধ্যমে ও অ্যাক্রিলিকে আঁকা তিনটি কাজ ছিল। জল রং ও প্যাস্টেল সংমিশ্রণে ঝুপড়ির শ্যামা রঙের বালিকার জীর্ণ ঘরের সামনে বিমর্ষ অথচ দীপ্ত ভঙ্গিমায় দাঁড়ানো ‘আফটার দ্য বাথ’ ছবিটি দর্শককে আবিষ্ট করে। সুহাস রায় হালকা ভাবে প্যাস্টেল ব্যবহার করে গাঢ় রঙের বোর্ডেতে এঁকেছেন শৃঙ্গারের ছবি ‘ মিষ্ট্রেস অব দ্য মুন’। হালকা রঙের আভাসে ফুটে উঠেছে নারী শরীরের যৌবন রস ও ছন্দ। দীপক বন্দ্যোপাধ্যায় এই প্রদর্শনীর একমাত্র সদস্য যিনি গ্রাফিক চিত্র দিয়েছেন। এই গোষ্ঠী ছাপাই চিত্রে আন্তর্জাতিক মানের কাজ করে থাকে, আমরা আগে দেখেছি। এই বিভাগে এ বারে মাত্র একটি ছবি ছিল। দীপক বন্দ্যোপাধ্যায় তান্ত্রিক অনুষঙ্গ নিয়ে জ্যামিতিক বিভাজনে কাজ করেন। এ বারে ওঁর গ্রাফিক চিত্র ও মিশ্রমাধ্যমে আঁকা ছবি ‘কুণ্ডলিনী’ তান্ত্রিক অনুষঙ্গেরই ছবি। ক্যানভাসে কাপড় জোড়া লাগিয়ে রং তরল করে ব্যবহার করেছেন। ক্যানভাসের কাজগুলোও একই রকম গুরুত্বপূর্ণ হয়েছে। 

 অপেক্ষাকৃত তরুণ শিল্পীদের মধ্যে আদিত্য বসাক মানবচরিত্রের মনস্তাত্ত্বিক ভাবনাকে নিয়ে ছবি করে ইতিমধ্যে নিজেকে প্রতিষ্ঠা করেছেন। কালো ও হলুদের মধ্যেই সীমাবদ্ধ থাকে ওঁর ছবি। এ বার কিছুটা পরিবর্তন লক্ষ করা গেল। তিনটি ছবিই তিন ভাবনাতে গড়ে উঠেছে। ছোট বেলার স্মৃতি নিয়ে ‘নস্টালজিয়া’ টুকরো ঘটনা ও অনুভূতির কোলাজ। গঙ্গার ধারে দুর্গাপূজা, প্রথম ভাগের বাংলা হরফ, পঞ্জিকা, ছবিতে অনুষঙ্গ হিসাবে এসেছে। জলের ঢেউ কিছুটা ডিজাইনধর্মী হওয়াতে ছবির সুর ব্যাহত হয়। সে দিক থেকে ‘হেরিটেজ অ্যাণ্ড ব্লাড’ অন্য মাত্রা আনতে সক্ষম হয়েছে। পটের একপাশে মাদুরাই মন্দিরে খোদিত পাথরের অংশের সঙ্গে যুক্ত হয়েছে মানুষের বিবর্তন। কল থেকে অনবরত পড়ে যাওয়া রক্ত। ছবির পট বিভাজন ও ভাবনা মনের গভীরে নিয়ে যায়। মনোজ দত্ত পটশিল্পীদের মতো রেখাঙ্কনে ছবি করেছেন বড় করে। মনোজ মিত্র জল রঙের ছবি এ বার কিছুটা পরিবর্তন করেছেন। লরিতে করে হাতিকে সাজিয়ে নিয়ে চলেছে সার্কাসে ‘অন দ্য ওয়ে’ বা সার্কাসের সেই মানুষটি যাকে চারপাশে ছুরিবিদ্ধ করে খেলা দেখানো হয়। এখানে ওকে নগ্ন করে এঁকেছেন ওই ‘টারমেট চক্রে’। পরিশুদ্ধ জল রং ব্যবহারে মনোজ মিত্র সিদ্ধহস্ত। জল রং ব্যবহারে দক্ষ আরও এক সদস্য প্রদীপ মৈত্র এ বার সাদা কালোয় তিনটি জল রঙের ছবি দিয়েছেন। তিনটিরই বিষয় প্রাচীন ঘড়িকে নিয়ে ‘টাইম’। প্রতিটি ছবির মধ্যে পড়ে যাওয়া আভিজাত্যের অভিঘাত উপলব্ধি করা যায়। সাধন চক্রবর্তী ও স্বপনকুমার দাসের কাজ তাঁদের নিজস্ব ভাবনায় উত্তীর্ণ। ভাস্কর্য বিভাগে নিরঞ্জন প্রধান কাঠের স্বাভাবিক ভেঙে যাওয়া খণ্ডের উপর সুতো ও সামান্য যন্ত্রাংশ যোগ করে কোনও সুরের যন্ত্রকে রূপ দিয়েছেন ‘টিউন অব মাইহার’ ভাস্কর্যে। ভাস্কর্য হিসাবে রসোত্তীর্ণ কাজটি ওস্তাদ আলাউদ্দিন খাঁকে শ্রদ্ধা জানিয়েছেন। মানিক তালুকদার খোলা আকাশের নীচে রাখার জন্য ভাস্কর্য বানিয়েছেন সহজ আকৃতিতে। একাধিক সোজা ধাতুর পাতকে সামান্য বাঁকিয়ে দাঁড় করিয়ে বিভিন্ন ভঙ্গিমাতে প্রকাশ করেছেন। ভাল লাগে প্রতিটি কাজের পাশে বাসের টিকিট দিয়ে ভাবনাকে ছোট আকারে রূপ দিয়ে রেখেছেন। সুনীলকুমার দাস দু’টো মাধ্যম ব্যবহার করেন একই সঙ্গে। এ বারেও ব্রোঞ্জ ও অ্যালুমিনিয়াম সহযোগে ‘গেট’ সিরিজের তিনটি কাজ দিয়েছেন। বাস্তবায়নের মাপে ভাবনাকে কিছুটা বিমূর্তায়ন করে মিশিয়েছেন। কোথাও কুকুর শুয়ে আছে, দরজায় ছেড়া শিকল ঝুলছে। কোথাও ছাতা, ব্যাগ পড়ে আছে দরজার পাশে। বিমল কুণ্ডু বড় পরিসরে ছোট অনুষঙ্গ ব্যবহার করে একটা ভিন্ন পরিবেশ গড়ে তোলেন, যেমন কাঠের অসমান গুড়ির ওপর ছোট আকারের ধাতু দিয়ে তৈরি বসে থাকা নগ্ন মেয়ে ‘লোনলি’। 

 এখানে স্পেসকে ব্যবহার করেছেন নিজস্ব বুদ্ধিমত্তায়। কালো পাটাতনে ছোট নাড়ুগোপালের মতো হামাগুড়ি দেওয়া শিশুটি (ইটারনিটি) এগিয়ে চলেছে অজানা ভবিষ্যতের দিকে। 

 প্রদর্শনী 

 চলছে 

 গ্যালারি ’৮৮: সোসাইটি অব কনটেম্পোরারি আর্টিস্ট-গ্রাফিক্স চিত্রকলা ১০ জানুয়ারি পর্যন্ত। 

 ভারতীয় জাদুঘর: মধ্যযুগের জার্মান অলংকার ও ভাস্কর্য ৭ জানুয়ারি পর্যন্ত। 

 অ্যাকাডেমি: অল ইণ্ডিয়া ফাইন আর্টস সোসাইটি ১০ জানুয়ারি পর্যন্ত। 

 গগণেন্দ্র প্রদর্শশালা: চলমান শিল্প আন্দোলনের পঁচিশ বছর পূর্তিতে চিত্র ও ভাস্কর্যের প্রদর্শনী ৮ জানুয়ারি পর্যন্ত। 

 শুরু হবে 

 বিড়লা অ্যাকাডেমি: সমকালীন শিল্পের বার্ষিক প্রদর্শনী ৯ থেকে ৩১ জানুয়ারি পর্যন্ত। 

 গ্যালারি লা মেরে: সমকালীন শিল্পের বার্ষিক প্রদর্শনী ৭ থেকে ২৮ জানুয়ারি পর্যন্ত। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010115_13play1.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

 নাটক সমালোচনা ১ নাক ডাকলেও রাতভর নাটক বিপ্লবকুমার ঘোষ 

 রাতভর নাটকে নজর কেড়েছেন সুরজিৎ বন্দ্যোপাধ্যায় ও কৌশিক সেন। ‘চাঁদ বণিকের পালা’য়। ছবি: পশুপতি রুদ্রপাল ৩১ ডিসেম্বর, ২০০০। রাত এগারোটা চল্লিশ। রবীন্দ্র সদনের ঝর্নাওয়ালা প্রাঙ্গণে চিৎপুরি ব্যাণ্ডে বাজছে ‘এসো মুক্তকর’। তালে তালে নাচছেন অভিনেতা মেঘনাদ ভট্টাচার্য, মাথায় টুপি পড়ে কৌশিক সেন এবং অগণিত নাট্যমোদী দর্শক। কে যেন খোঁজ করলেন নীলকণ্ঠ সেনগুপ্তর। উত্তরে জানা গেল তিনি নিমচাঁদের মেকআপ তুলছেন। কারণ তার আগেই শেষ হয়েছে মধুসূদন, দীনবন্ধু ও অমৃতলালের তিনটি নাটকের অংশের অভিনয়। দর্শক এক বাক্যে রায় দিয়ে ফেলেছেন ততক্ষণে। বীরাঙ্গনা অবলম্বনে সলিল বন্দ্যোপাধ্যায় নির্দেশিত ‘মধুহীন কোর না গো’ প্রযোজনা হিসেবে খুব ভাল। আর অভিনেতা হিসেবে নীলকণ্ঠই জমিয়ে দিয়েছেন ‘সধবার একাদশী’র নিমচাঁদ সেজে। সামনে পেছনে চা-কফির স্টল। চায়ের তুফান। রবীন্দ্র সদনের সাজঘরের সামনের রাস্তায় মেডিকেল ব্যাঙ্কের অ্যাম্বুলেন্স। সারা রাত ধরে অন্য থিয়েটার আয়োজিত এগারোটি আংশিক নাটকের অভিনয় দেখতে যাঁরা আসছেন যদি তাঁদের মধ্যে কেউ অসুস্থ হন। আয়োজনে পরিকল্পক বিভাস চক্রবর্তীর কোনও ত্রুটি ছিল না। 

 রাত ১২টায় শুরু হল তুলসী লাহিড়ী থেকে মনোজ মিত্র পর্ব। একের পর এক নাট্যাংশ আর তার অন্তর্বর্তী সময়ে কখনও সৌমিত্র, বিজয়লক্ষ্মীর কবিতা-পাঠ। কখনও গুরু গোবিন্দন কুট্টির টুকরো নাচ। কখনও সুরেশ দত্তের পুতুল নৃত্য। বাংলায় এখন যে ক’টি তরুণ তুর্কী অভিনেতা মঞ্চ ফাটাচ্ছেন তাঁদের সবাই কোনও না কোনও নাট্যাংশে সে রাতে অভিনয় করেছেন। রজতাভ দত্ত ছিলেন সোহাগ সেন পরিচালিত অজিতেশের ‘ অন্য সকল মিত্র’ নাটকে। চন্দন সেন ছিলেন বিপ্লবকেতন পরিচালিত ‘নৈশভোজ’-এ। কৌশিক সেন পরিচালিত শম্ভু মিত্রের চাঁদবণিকের পালা নাটকের অংশে আবার বাংলা মঞ্চের দুই নক্ষত্র একত্রে। সুরজিৎ বন্দ্যোপাধ্যায় এবং কৌশিক সেন। বল্লভাচার্য ও চাঁদের চরিত্রে সুরজিৎ-কৌশিকের যুগলবন্দি এক কথায় অনবদ্য। এই দুই তরুণের মোকাবিলায় একমাত্র উঠে দাঁড়ালেন অনসূয়া মজুমদারই ‘অপরাজিতা’ নাটকে। কী অসাধারণ অভিনয় তিনি একা করে গেলেন। তৃপ্তি মিত্রর প্রতি শ্রদ্ধা রেখে অথচ এক ফোঁটা অনুকরণ না করে। পুরনো অভিনেতাদের মধ্যে অল্প বিস্তর জ্বলে উঠেছিলেন অভিনেতা অমিত বসু ও শ্যামল ঘোষ। উৎপল দত্তের ‘সূর্য শিকার’ নাটকের অংশে তাঁরা একত্রে অভিনয় করলেন। 

 কিন্তু কুন্তল মুখোপাধ্যায় সে নাট্যাংশে প্রয়োগ ভাবনায় কোনও অভিনবত্বই রাখতে পারেনি। জরির জ্যাবড়া পোশাক ভাল লাগে না। দর্শকদের মতামত যোগ দিলে বলা যায় ‘চাঁদবণিকের পালা’ সে রাতের শ্রেষ্ঠ প্রযোজনা। তবে বাদল সরকারের ‘এবং ইন্দ্রজিৎ’ নিয়ে পরিচালক ব্রাত্য বসু যে নানা ভাবে ভেবেছেন তা তাঁর কাজে স্পষ্ট। তবে নাটককে ছাপিয়ে বড় প্রকট তার আঙ্গিক। মোহিত চট্টোপাধ্যায় যে মাপের নাট্যকার ‘স্বদেশী নকশা’ সে প্রতিভার প্রতিনিধিত্ব করে না। ওই নাটক থেকে অংশ বাছাই করা ঠিক হয়নি বলেই মনে হয়। রাত জাগিয়ে রাখার পক্ষে পঙ্কজ মুন্সির প্রযোজনাটিও কিছুটা রক্তহীন। 

 তবে কিছু কিছু নাক অনসূয়া মজুমদারের অভিনয়ের সময়েও ডেকেছে। কিন্তু মনোজ মিত্রের ‘নৈশ ভোজ’-এ সুদীপ্তা (বাড়িওয়ালি খ্যাতা) যখন অভিনয় করছেন তখন ঘড়িতে ভোর সাড়ে ছ’টা। একজন দর্শকও সিট ছাড়েননি। আর সে ঘটনা ঘটতে দেখে মনে হয় উত্তরাধিকার শুকিয়ে যায়নি। এঁদেরই পূর্বপুরুষ শিবরাত্রিতে স্টার, রঙমহলে রাত জেগে শিশির ভাদুড়ি, অহীন্দ্র চৌধুরী, সরযূ দেবীদের অভিনয় দেখতেন। বিভাস চক্রবর্তী ও তাঁর অন্য থিয়েটার আবার সেই ট্র্যাডিশনের সঙ্গে আমাদের যোগ ঘটিয়ে দিলেন। 

 রবীন্দ্র সদনে অন্য থিয়েটার শুরু করেছিলেন ৩১ ডিসেম্বর সন্ধ্যা ৬টা থেকে। সংবর্ধনা নিতে এসে শোভা সেন, স্বপন কুমার মাইকে দাঁড়িয়ে তাঁদের পুরনো দিনের সংলাপের তোপ দেগে বুঝিয়ে গিয়েছিলেন ‘ইভনিং শোজ দ্য নাইট’। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1011022_22puja2.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 দুর্গাপূজার নির্ঘণ্ট & দৃক্‌সিদ্ধ & 

 ষষ্ঠী: সোমবার ৫ কার্তিক ২২ অক্টোবর। 

 ষষ্ঠী সন্ধ্যা ৫-৫৯ পর্যন্ত। দিবা ৭-৫ মধ্যে পুনঃ ৮-৩০ থেকে ৯-২৭ মধ্যে দুর্গাদেবীর বোধন, আমন্ত্রণ ও অধিবাস। 

 সপ্তমী: মঙ্গলবার ৬ কার্তিক ২৩ অক্টোবর। 

 সপ্তমী রাত্রি ৭-৩০ পর্যন্ত। দিবা ৭-৫ মধ্যে পুনঃ ৮-৩০ থেকে ৯-২৭ মধ্যে নবপত্রিকা প্রবেশ, স্থাপন, সপ্তম্যাদি কল্পারম্ভ ও সপ্তমীবিহিত পূজা। রাত্রি ১০-৫৭ থেকে ১১-৪৫ মধ্যে অর্ধরাত্রিবিহিত পূজা। 

 দেবীর ঘোটকে আগমণ। ফলম: ছত্রভঙ্গস্তুরঙ্গমে। 

 অষ্টমী: বুধবার ৭ কার্তিক ২৪ অক্টোবর। 

 অষ্টমী রাত্রি ৯-৩৪ পর্যন্ত। দিবা ৮-৩০ মধ্যে মহাষ্টমী পূজা। রাত্রি ৯-১০ গতে সন্ধিপূজারম্ভ। রাত্রি ৯-৩৪ গতে বলিদান, রাত্রি ৯-৫৮ মধ্যে সন্ধিপূজা সমাপন। মহাষ্টমীর ব্রতোপবাস। বীরাষ্টমী ব্রত। 

 নবমী: বৃহস্পতিবার ৮ কার্তিক ২৫ অক্টোবর। 

 নবমী রাত্রি১২-০ পর্যন্ত। দিবা ৯-২৭ মধ্যে মহানবমীবিহিত পূজা। 

 দশমী: শুক্রবার ৯ কার্তিক ২৬ অক্টোবর। 

 দশমী রাত্রি ২-৩৩ পর্যন্ত। দিবা ৮-৩১ মধ্যে দশমীবিহিত পূজা ও বিসর্জন। বিসর্জনান্তে অপরাজিতা পূজা। 

 দেবীর দোলায় গমণ। ফলম: দোলায়াং মড়কং ভবেৎ। 

 & অন্য পঞ্জিকা & 

 ষষ্ঠী: ৫ কার্তিক। 

 ষষ্ঠী রাত্রি ৮-৩১-১০ পর্যন্ত। দুর্গাষষ্ঠী। ৭-৪-৫৭ মধ্যে পুনঃ ৮-৩০-১৮ পূর্বাহ্ন মধ্যে ষষ্ঠ্যাদি প্রশস্তা। 

 সপ্তমী: ৬ কার্তিক। 

 সপ্তমী রাত্রি ৯-২৫-৩২ পর্যন্ত। দিবা ৭-৫-১৯ মধ্যে পুনঃ ৮-৩০-২৯ পূর্বাহ্ন মধ্যে নবপত্রিকা প্রবেশ, স্থাপন ও সপ্তমীবিহিত পূজা। রাত্রি ১০-৫৬-৫১ থেকে ১১-৪৪-৫১ মধ্যে দুর্গাদেবীর অর্ধরাত্রবিহিত পূজা। 

 অষ্টমী: ৭ কার্তিক। 

 অষ্টমী রাত্রি ১০-৪৭-২১ পর্যন্ত। দিবা ৮-৩০-৪২ মধ্যে অষ্টমীবিহিত পূজা। রাত্রি ১০-২৩-২১ থেকে ১১-১১-২১ মধ্যে সন্ধিপূজা সমাপন। রাত্রি ১০-৪৭-২১ গতে বলিদান। 

 নবমী: ৮ কার্তিক। 

 নবমী রাত্রি ১২-৩১-৪৩ পর্যন্ত। দিবা ৯-২৭-২৭ মধ্যে মহানবমীবিহিত পূজা। পূর্বাহ্ন মধ্যে বীরাষ্টমী ও মহাষ্টমী ব্রতের পারণ। 

 দশমী: ৯ কার্তিক। 

 দশমী রাত্রি ২-৩২-৩৩ পর্যন্ত। দিবা ৮-৩১-৬ মধ্যে দশমীপূজা ও বিসর্জন। বিসর্জনান্তে অপরাজিতা পূজা। 


</TEXT>
</DOC>
<DOC>
<DOCNO>1010101_1cal10.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

নতুন সহস্রাব্দের অধীর অপেক্ষায় কলকাতা 

শতাব্দীর শেষ সূর্যাস্তের আভায় মায়াময় কলকাতার আকাশ। ছবি: দেবাশিস রায় 

মিসনারিজ় অব চ্যারিটির সন্ন্যাসিনীরা মিডনাইট মাস’এ প্রার্থনা করছেন। ছবি: এ এফ পি 

শতাব্দীর শেষ সন্ধ্যায় ব্রিগেড গ্রাউণ্ডে রং বেরঙের বেলুন ফুলিয়ে বাচ্চাদের অপেক্ষায় বেলুনওয়ালারা। ছবি: এ এফ পি 

বছরের শেষ দিনে নিক্কো পার্কে। ছবি: তপন দাশ 


</TEXT>
</DOC>
<DOC>
<DOCNO>1010404_31dance2.utf8</DOCNO>
<TEXT>
 ১৭ চৈত্র ১৪০৭ শনিবার ৩১ মার্চ ২০০১

 নৃত্য 

 সমালোচনা ২.. হোলির মধ্যে বিষাক্ত সাপ অনিন্দিতা বন্দ্যোপাধ্যায় 

 উদয়শঙ্কর জন্মশতবার্ষিকী পালন করল মমতাশঙ্কর ব্যালে ট্রুপ। ৩ মার্চ থেকে ৫ মার্চ উৎসব চলেছে মধুসূদন মঞ্চ এবং রবীন্দ্রসদনে। 

 ৪ মার্চ মধুসূদন মঞ্চে ভাবনা এবং হোরিখেলা নৃত্যানুষ্ঠান প্রদর্শিত হয়। ভাবনা সত্যি নতুন আঙ্গিকে নতুন পরীক্ষা-নিরীক্ষার এক অসাধারণ ফসল। মমতাশঙ্করের নৃত্যপরিচালনায় এবং রবিশঙ্কর, সলিল চৌধুরী, ডঃ এল সুব্রমনিয়াম প্রমুখ ব্যক্তিত্বের সুরে শুধু মঞ্চেই নয়, সমস্ত বিশ্বে ছড়িয়ে যাওয়ার মতো প্রাণ ছিল ভাবনায়। সমাজসচেতনায় শিল্পীদেরও প্রত্যক্ষ ভূমিকা থাকা চাই, বুঝিয়ে দিল মমতাশঙ্কর ট্রুপ। এর পর হোরিখেলা মঞ্চস্থ হল, নৃত্যপরিচালনায় মমতাশঙ্কর। 

 রাজপুতানার দুর্গশহর কেতুনের বিধবা রানি হোলিখেলার নিমন্ত্রণ জানাল পাঠানরাজ কেশর খানকে। রঙের উৎসবে রঙিন হওয়ার লোভ সংবরণ করতে না-পেরে কেশর খান সহচর সমেত কেতুনে উপস্থিত হলে, ঐতিহাসিক হোলির নৃত্য-গীতের মধ্যেই তাঁর মৃত্যু হয়, আসলে রাজপুতনারীর ছদ্মবেশে ছিল রাজপুতসৈন্যরা। তারা খেলার ছলে হত্যা করে পাঠানরাজ ও তাঁর সমস্ত সঙ্গীদের। হোলির রঙে মিশে যায় রক্তের তাজা রং। সত্যিই যেন ফুল থেকে হঠাৎই বেরিয়ে এল শতসহস্র বিষাক্ত সাপ। মঞ্চে অকস্মাৎই যেন জীবন্ত হয়ে উঠল রবীন্দ্রনাথের হোরিখেলার চরিত্রগুলি। তার রেশ ক্রমশ ছড়িয়ে যাচ্ছিল , বাতাসে মিশে যাচ্ছিল ফাগের মতো, নৃত্যের বিশুদ্ধতা সুরের মায়াবী নির্যাস। 

 ছবি: কাজল শঙ্খবণিক নৃত্য সমালোচনা প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010716_kothae.utf8</DOCNO>
<TEXT>


৩১ আষাঢ় ১৪০৮ সোমবার ১৬ জুলাই ২০০১

তুলির টানে ‘ঋদ্ধি’র পথে, ছ’জনায় মিলে

প্রকৃতি আর চেতনায় সঙ্গীতের যোগাযোগ খোঁজেন অশোক মণ্ডল। নারী-পুরুষের চিরন্তন সম্পর্ককে ছবির নিজস্ব আঙ্গিকে ধরতে চান সুজিত। ভাস্করের কাজে শাশ্বত ভারতের আত্মার সন্ধান। বৌদ্ধ ও জৈন ধর্মের রূপসাগরে তুলি হাতে ডুবেছেন বিনয়। মিনতি লেখেন নারী-মনের গোপন অনুভবের ছবি। আর, সুপ্রভাতের জীবন-যাত্রা স্মরণী বেয়ে। ওঁরা চলেছেন ‘ঋদ্ধি’র পথে, ছ’জনায় মিলে।

অ্যাকাডেমি অব ফাইন আর্টস: সেন্ট্রাল গ্যালারি। ৩-৮টা। ‘ঋদ্ধি’। অশোক মণ্ডল, ভাস্কর লাহিড়ী, বিনয় পোল্লে, মিনতি নাথ, সুজিত দে ও সুপ্রভাত ভাদুড়ির ছবি। ২১ তারিখ পর্যন্ত।

 চিত্রকলা নাটক 

 অ্যাকাডেমি অব রবীন্দ্র সদন: ফাইন আর্টস: সন্ধ্যা ৬-৩০। ওয়েস্ট ‘মনসামঙ্গল’। গ্যালারি। ব্লাইণ্ড ৩-৮টা। ‘মহানগর অপেরা। কাব্য- ২০০১’। সুব্রত বিজয় গুপ্ত ও দাসের চারকোলে কেতকাদাস কলকাতার ছবি। ২০ ক্ষেমানন্দ। তারিখ পর্যন্ত। নির্দেশনা- শুভাশিস নর্থ গ্যালারি। গঙ্গোপাধ্যায়। ৩-৮টা। ‘কনফ্লুয়েন্ট’। রাণু মুখার্জি আনন্দ দাস, মঞ্চ দেবতোষ কর, রাজু (অ্যাকাডেমি): বোস, রজত সেন, সন্ধ্যা ৬-৩০। সৈকত ‘কঙ্কাবতী’। ভট্টাচার্য ও প্রয়াস। মূল মালিয়া উপন্যাস- ভট্টাচার্যের ত্রৈলোক্যনাথ সাম্প্রতিক ছবি মুখোপাধ্যায়। ও ভাস্কর্য। ২০ নির্দেশনা- তারিখ পর্যন্ত। বিদ্যুৎ নাগ। 

 সাউথ গ্যালারি। সুজাতা সদন ৪-৮টা। মৌলিনাথ (হাজরা মোড়): চক্রবর্তীর সন্ধ্যা ৬-৩০। ড্রয়িং ও জলরঙের ‘পুরানো সেই ছবি। ২১ তারিখ দিনের কথা’। পর্যন্ত। থিয়েটার ক্যানভাস, গ্যালারি ৮৮: কলকাতা। নাটক- ২-৭টা ( অন্য দিন হ্যারল্ড ১১-৭টা)। অশোক পিন্টারের মল্লিকের ‘ওল্ড টাইমস’ অ্যাক্রিলিক ও অবলম্বনে তেলরঙের ছবি। ২৮ বাসুদেব তারিখ পর্যন্ত চক্রবর্তী। (রবিবার বাদে)। নির্দেশনা- রাখী ঘোষ। 

 মধুসূদন মঞ্চ: সন্ধ্যা ৬-৩০। ‘ঠিকানা’। চার্বাক। নাটক ও নির্দেশনা- চন্দ্রা দস্তিদার। 

চলচ্চিত্র নাচের মঞ্চে গোর্কি সদন: সন্ধ্যা ৬টা। পদাতিক ‘দামু’। ডান্স কাহিনী- নারায়ণ সেন্টার: গঙ্গোপাধ্যায়। পণ্ডিত পরিচালনা- রাজা বিরজু সেন। আয়োজনে মহারাজের ‘আইজেনস্টাইন পরিকল্পনায় সিনে ক্লাব’। চার বছরের বেশি বয়সের শিশুদের কত্থক কর্মশালা। যোগাযোগ ২৪৭-৬০৮৭। গানের আসরে আবৃত্তি

পশ্চিমবঙ্গ বাংলা রাজ্য সঙ্গীত আকাদেমি অাকাদেমি ভবন (৩৬ সভাঘর: প্রিন্স আনোয়ার সন্ধ্যা ৬টা। শাহ্‌ রোড, ‘কাব্যে ভরা কলকাতা-৩৩): বৃষ্টি ঝরা ১২৪-৩০। সন্ধ্যা’য় কীর্তনের পলাশ, সুমনা কর্মশালা। মণ্ডল, প্রশিক্ষক- তুষারকান্তি গৌরীশঙ্কর ঘোষ ও অলোক বন্দ্যোপাধ্যায় মুখোপাধ্যায়। ও নবগোপাল পাল। আয়োজনে ২০ তারিখ ‘স্বনন’। পর্যন্ত। বিবিধ

জীবনানন্দ সভাঘর: সন্ধ্যা ৬টা। ‘কোর্ট মার্শাল’-এর নাটককার স্বদেশ দীপক তাঁর নতুন নাটক ‘সব্‌সে উদাস কবিতা’ পড়বেন। আয়োজনে ‘রঙ্গকর্মী’।

 অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১ 


</TEXT>
</DOC>
<DOC>
<DOCNO>1010105_ravi.utf8</DOCNO>
<TEXT>


রবিবাসরীয় প্রবন্ধ

খালি পেটে ছাপান্ন ঘন্টা হেঁটে ফিরে এলেন প্রদীপ বর্ণময় জীবন। কানায়-কানায় বাঁচা। তার দাম যদি মৃত্যু হয়, সে আর

কানাকড়ির বেশি কী? লিখেছেন অনিন্দ্য মুখোপাধ্যায়।

রবিবাসরীয় গল্প স্টেশনের বালাই বিজনকুমার ঘোষ রবিবাসরীয় ধারাবাহিক রহস্য উপন্যাস: ৩৮ জলে দস্যু ডাঙায় বাঘ শেখর বসু রবিবাসরীয় আনন্দমেলা টার্কির বিপর্যয় গোপী দে সরকার সৌর পরিবারে স্থানবদল সুদীপ জোয়ারদার সাঁতারু রানার শোভেন সান্যাল


</TEXT>
</DOC>
<DOC>
<DOCNO>1010101_1bus5.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

মুদ্রাস্ফীতি অপরিবর্তিত সংবাদসংস্থা  নয়াদিল্লি মুদ্রাস্ফীতির বার্ষিক হার ১৬ ডিসেম্বর শেষ হওয়া সপ্তাহে অপরিবর্তিত ছিল। অর্থাৎ আগের সপ্তাহের মতোই তা ছিল ৮.০১ শতাংশ। 


</TEXT>
</DOC>
<DOC>
<DOCNO>1010124_20music.utf8</DOCNO>
<TEXT>
 ৬ মাঘ ১৪০৭ শনিবার ২০ জানুয়ারি ২০০১

 সঙ্গীত সমালোচনা 

 গানমেলা বি.ঘো গান শুধুই গান। এই প্রথম বেহালায় শুরু হচ্ছে গান মেলা। চলবে টানা পাঁচ দিন। ২২ জানুয়ারি থেকে ২৬ জানুয়ারি পর্যন্ত। প্রবীণ শিল্পীদের পাশাপাশি থাকছেন এই প্রজন্মের জনপ্রিয় প্রায় সব শিল্পীই। আধুনিক, নজরুলগীতি, রবীন্দ্রসংগীত থেকে শাস্ত্রীয় সংগীত। ভাওয়াইয়া বা ঝুমুর গান শোনাতে আসছেন পুরুলিয়া, বাঁকুড়া ও উত্তরবাংলার শিল্পীরাও। উদ্যোক্তাদের তরফে অলক দত্ত জানিয়েছেন, এই মেলা থেকে সংগৃহীত অর্থ দুঃস্থ ও অসুস্থ শিল্পীদের সাহায্যার্থেই দান করা হবে। 

 জেলার শিল্পীদের বাদ দিলে শুধু কলকাতারই শিল্পী সংখ্যা প্রায় নব্বই। সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010108_6music2.utf8</DOCNO>
<TEXT>
 ২২ পৌষ ১৪০৭ শনিবার ৬ জানুয়ারি ২০০১

 সঙ্গীত সমালোচনা ২ প্রেমের সকাল রঞ্জন বন্দ্যোপাধ্যায় 

 বারুইপুরের বাগান-বাড়িতে অনন্য রামকুমার চট্টোপাধ্যায়। ২৩ ডিসেম্বর সকাল ১১টায় আসর শুরু করলেন রামকুমার চট্টোপাধ্যায়। বারুইপুরের ‘আ লিটল লাভ’ নামের উদ্যাননিলয়ের অন্দরমহলে। স্বপন ও তপন কুণ্ডুর আয়োজনে উনিশশতকের বাগানবাড়ির গান। এবং সেই রসকে ঋদ্ধ করতে গানের ফাঁকে ফাঁকে রামকুমারের গল্প। গানের এই কথা এবং মেজাজ, এই বাহার এবং বৈভব এবং আড্ডার এই চরিত্র, সব কিছু হারিয়ে গেছে কলকাতা থেকে। এবং এই হারানোটা যে ঠিক কতটা, বাঙালির জীবন থেকে কী চলে গেছে, বোঝা গেল বারুইপুরের বৈঠকী আসরে। ‘‘অনেক গায়কেরই নকল তৈরি হয়েছে। অমুকের ডবল। তমুকের ডবল। আমার কোনও ডবল হল না।’’ রামকুমারের হাসির নীচে সামান্য শ্লেষ? না কি নিছকই মজা? কৃষ্ণের কাছে সমর্পণ জানিয়ে যে-আসরের শুরু তা সত্বর গড়িয়ে গেল প্রেম ও প্যাশনের গানে। ছলনা, বিবাদ, মানভাঙানো, ছলচাতুরি, রিরংসা, যন্ত্রণা, বোকামি, সমর্পণ, সব কিছু একে একে ফুটিয়ে তুললেন রামকুমার। এখনও তাঁর কণ্ঠে তপ্ত তারুণ্য। ‘‘আমার গুরুদেব বলতেন, রসগোল্লা দেখেছ? সব সময়ে রসে ডুবে থাকে। ঠিক ওই ভাবে রসে ডুবে থাকতে হবে সারাক্ষণ। না হলে সঙ্গীতসাধনা হয় না,’’ বললেন রামকুমার। আর একটি টপ্পার মাঝখানে একটু থেমে, হারমোনিয়াম বাজাতে বাজাতেই বললেন, ‘‘বাবা যে-অফিসে কাজ করতেন, আমারও চাকরি করে দিয়েছিলেন সেখানে। দু’চার দিন আপিস যাবার পর উনিই বললেন, তুমি আর আপিসে যেও না। ছেলেগুলো সব নষ্ট হয়ে যাচ্ছে, কাজে ফাঁকি দিয়ে গান গাইছে। বরং ভাবব তুমি আমার বিধবা মেয়ে। ঘরেই বসে থাকো।’’ গল্পটা শেষ করেই সাবলীল টপ্পায় ফিরে গেলেন অনন্য রামকুমার। এবং তাকালেন তাঁর গানের ভক্ত সমঝদার দীপঙ্কর দে ও দোলন রায়ের দিকে। ওঁদের চোখে মুখে ভাল লাগার স্নিগ্ধ সমর্থন। প্রেমের সকাল শেষ হল বীথি চট্টোপাধ্যায়ের মুক্ত প্রেমের কবিতায়। কবি নিজেই পড়লেন সাহসী উচ্চারণে, ‘‘চক্ষু আঁকা ছিল, নিখুঁত রেখা দিয়ে, বক্ষরেখা ছিল যথাযথই/ তোমার সব কিছু আমাকে ডেকেছিল, অথচ চারিদিকে কী হৈ চৈ।’’ চক্ষু ও বক্ষরেখার মতোই যথাযথ শব্দ এবং ছন্দ থেকে ঝরে পড়ল কবিতার কিছু নিটোল মুহূর্ত। ঢাকার পুরানো পল্টন থেকে বেরিয়েছে বীথির ‘আগুন রঙা আলপনা’। যে-বইয়ের কবিতায় এক দিকে একাকিত্ব, অন্য দিকে মিলনের সোমে পৌঁছনোর প্রচেষ্টা। বীথির কবিতায়,‘‘এখানে নির্ঝঞ্ঝাটে প্রেম করা যায়/ একটু আধটু দুষ্টুমিও করা যায়/ কেউ চোখ পাকাবে না/ এ যে নন্দন।’’ সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010109_business.utf8</DOCNO>
<TEXT>


অন্য ব্যাঙ্কে স্বেচ্ছাবসরের হিড়িকে স্টেট ব্যাঙ্ক শঙ্কিত প্রচলিত ফোন ব্যবস্থা থেকে মোবাইল পরিষেবার সুপারিশ

 সোনা ও রুপোর দর 

 পাকা ৪৫৭০ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪৩১৫ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৯০ ৪৭.২৫ ১০ +-------------------+---------------+------------------+ গ্রাম) ১ ৬৯.০০ ৭১.১৫ +-----------------+-------------+ পাউণ্ড রুপোর ৭৫৭৫ +-------------------+---------------+------------------+ বাট টাকা ১ ইউরো ৪৪.৫০ ৪৪.৯৮ (প্রতি +-------------------+---------------+------------------+ কেজি) 

 খুচরো ৭৬৭৫ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010121_20dance.utf8</DOCNO>
<TEXT>
 ৬ মাঘ ১৪০৭ শনিবার ২০ জানুয়ারি ২০০১

 নৃত্য 

 সমালোচনা 

 নাচে-গানে মনোজ্ঞ অমিতাভ ঘোষ মধুসূদনমঞ্চে ‘বৈধত’-এর একবিংশ বার্ষিক অনুষ্ঠানে নৃত্যগীত ও আবৃত্তিসহ নিবেদিত হল ‘মেঘলা গানের খেয়া’। মনোজ্ঞ অনুষ্ঠান। বৈধত-এর অধিকাংশ শিল্পীর গায়কি ‘দক্ষিণী’ ঘরানার। 

 অনুষ্ঠানে বিশেষ প্রশংসা প্রাপ্য শর্মিলা বসু ঠাকুরের। নৃত্যে তাঁর সাবলীল মুনশিয়ানার জন্য। ‘আবার শ্রাবণ হয়ে এলে ফিরে’ এবং ‘আজি তোমায় আবার’ গান দুটির সঙ্গে ওড়িশি নৃত্যের এই নৃত্যভঙ্গিমা শাস্ত্রীয় নৃত্যকলার নিদর্শন হয়ে রইল। 

 ‘আজি গোধূলি লগনে’ গানটি নিজে গাওয়ার পর স্বাতী বসুর ‘কখন বাদল-ছোঁওয়া লেগে’ এবং শিপ্রা ভট্টাচার্যের ‘তোমার মনের একটি কথা’ গান দুটির সঙ্গে তিনি নৃত্যে অবতীর্ণা হলেন। এ ছাড়াও সুচন্দা গুহঠাকুরতা। পিনাকি মুখোপাধ্যায়, জয়দীপ গুহ প্রমুখ কয়েক জনের নৃত্য অবশ্য প্রশংসনীয়। 

 গানে স্বাতী বসু, রিঙ্কি গঙ্গোপাধ্যায়, শেখর গুপ্ত, সুপ্তি মুখোপাধ্যায়, সৈকত শেখরেশ্বর রায়, উন্মনা দত্ত গাইলেন প্রাণে এসে আঘাত করা নিপুণ দক্ষতায়। নৃত্য সমালোচনা প্রকাশিত হয় শনিবার 


</TEXT>
</DOC>
<DOC>
<DOCNO>1010716_kolpic.utf8</DOCNO>
<TEXT>


 আগরার জে পি প্যালেস হোটেলে তখন ওঁরা দু’জন। একান্তে, দেড় ঘণ্টারও বেশি। শুভ কামনায় পিছিয়ে থাকেনি কলকাতা। রবিবার দুপুরে, মেয়ো রোডে গাঁধী মূর্তির সামনে।  রাজীব বসু 


</TEXT>
</DOC>
<DOC>
<DOCNO>1010724_binodan.utf8</DOCNO>
<TEXT>


৮ শ্রাবণ ১৪০৮ মঙ্গলবার ২৪ জুলাই ২০০১

ঘরে বাইরে কলকাতার অলিগলিতে ক্ষুদে হাত বাড়াচ্ছে বামন বৃক্ষ বাহিনী অগ্নি রায় কোনও রকম মাটি ছাড়াই জন্মাচ্ছে গাছ! স্রেফ পাথরের উপরে। ভারতে এই প্রথম ঘটনাটি ঘটেছে কলকাতায়। এই কাণ্ড পৃথিবীতে কোথাও ঘটেছে কি না, সে ব্যাপারেও দ্বিধায় বনসাই-বিশেষজ্ঞেরা। বট, অশ্বত্থ, বিভিন্ন ক্যাকটাস, পাতাবাহার গাছ গজাচ্ছে একটি বিশেষ ধরণের পাথরের মধ্যে! প্রয়োজন শুধু গাছের চরিত্র অনুযায়ী জল সরবরাহ করে যাওয়া। এই বিশেষ গাছ-প্রযুক্তির নাম সিদ্দিকী লিভিং স্টোন।

বাড়িতে ফ্রিজ অথবা টিভির মাথায় নিশ্চিন্তে রাখা যায় এই গাছটি। জীবনবিজ্ঞান শিক্ষক কাজী গোলাম মহম্মদ সিদ্দিকী প্রথম এই ধরণের গাছ করার পরে বনসাইপ্রেমী মহলে একে নিয়ে এর হইচই ক্রমশ বাড়ছে। বনসাইপ্রেমী কলকাতার এটি এখন সাম্প্রতিকতম বাছাই।

যে যে গাছগুলির বনসাই করা সম্ভব অর্থাৎ বট, পাতাবাহার, ক্যাকটাস, অশ্বত্থ, নিম, ঝাউ এমনকী কেয়া গাছও রয়েছে এই পাথুরে গাছের তালিকায়। কোন ধরণের পাথর ব্যবহার করা হয় এই ক্ষেত্রে? যে কোনও ধরণের ছিদ্রযুক্ত পাথর, এই গাছ লাগানোর জন্য ব্যবহার করা যেতে পারে। তবে স্টিল প্লান্টের ফেলে দেওয়া ‘পারফোরেটেড স্ল্যাগ স্টোন’ ব্যবহারেই গাছ দ্রুত বাড়ে। কারণ বিশেষ ধরণের এই পাথরে গাছের বেড়ে ওঠার জন্য প্রয়োজনীয় ফসফেট, ক্যালসিয়াম-সহ বেশ কিছু রাসায়নিক যৌগ রয়েছে। গাছের গঠন বৈশিষ্ট্য ও চরিত্রের উপর নির্ভর করে কম অথবা বেশি জল দিতে হবে। সিদ্দিকীর পরামর্শ, গাছের মূল শিকড়টিতে যেন বেশি ভাঁজ না পড়ে, সে দিকে লক্ষ্য রাখার পাশাপাশি পাথরে লাগানো গাছটির গোড়ায় জল দিতে হবে। এই ধরণের গাছ প্রশংসা কুড়িয়েছে বনসাই-বিশ্বের আন্তর্জাতিক গুরুদেরও। শুধু এই গাছই নয়, কলকাতার বনসাই সম্ভার নিয়ে প্রশংসায় পঞ্চমুখ বনসাই শিল্পের অবিসংবাদিত সম্রাট মাইকেল চ্যাংও। বনসাই কর্মশালা ও সম্মেলনের জন্য এই শহর যাঁর প্রথম পছন্দ। সম্প্রতি কলকাতা ছাড়ার আগে একটি আলোচনাচক্রে বিশ্বের সর্বাধিক জনপ্রিয় ফুল এবং বনসাই প্রতিযোগিতা ইংল্যাণ্ডের ‘চেলসি-শো’-এ পর পর তিন বার সোনা-জয়ী চ্যাং জানিয়ে গেলেন, বনসাই নির্মাণ শিল্পে মুম্বই, দিল্লি বা দক্ষিণ ভারতের যে কোনও শহরকে এই মুহূর্তে কলকাতা গো-হারা হারাতে পারে। শহরের বনসাই প্রিয় মানুষদের মতামতের নির্যাস ঘরে একটি ছবি বা ভাস্কর্য রাখার একটা সমস্যা রয়েছে। সেটি একঘেয়ে মনে হতে পারে কয়েক বছর পরে। কিন্তু বনসাই? এক দিন ভোরে ঘুম থেকে উঠে দেখলেন পটের উপরে রাখা ক্ষুদ্র গাছটিতে পাতা বেরোল! পরের দিন ফুল। আর তার পর দিন দেখা গেল সেই গাছ থেকেই ঝুলে রয়েছে ছোট্ট দু’টো কামরাঙা! এ রোমাঞ্চের ভাগ কে না নিতে চায়! এ ভাবে, শুধু বট বা অশ্বত্থই নয়, সবেদা, পেয়ারা, ডালিম, তেঁতুল, পলাশ, ঝাউয়ের বনসাইও এখন শহরবাসীর কাছে সহজলভ্য।

কলকাতার বহু গৃহস্থ বাড়িতে মাত্র তিন-চার ফিটের পরিসরেই রয়েছে পাথর, বালি, জল-সহ আস্ত এক ঝাউ-অরণ্য। এই ‘ল্যাণ্ডস্কেপ গার্ডেন’ এখন বাঙালির বৈঠকখানার সাবেকিয়ানাকে বদলে দিয়েছে অনেকটাই। অনেক ক্ষেত্রেই বসার ঘরে পূর্বপুরুষের ঢাউশ তৈলচিত্রের জায়গা নিয়েছে দিঘার সৈকতের এই এফেক্ট। এবং তা দক্ষিণ, মধ্য কলকাতায় তো বটেই, ঐতিহ্যকে কিছুটা আঁকড়ে থাকা উত্তর কলকাতাতেও।

না হলে অখিল মিস্ত্রি লেনের যৌথ পরিবারের গৃহবধূ সুকন্যা উপাধ্যায় কেনই বা বলবেন, ‘‘ভাগের ছাদের একটা অংশ আমাদের। বহু দিনের শখ বট, পাকুড়, অশ্বত্থের বনসাই সাজাব। সেই শখ মেটাতে গিয়ে ‘বনসাই কোচিং’-এর মুখও দেখে ফেলেছি!’’ বনসাই কোচিং? আসলে, প্রশিক্ষণ, প্রদর্শনী, গৃহভিত্তিক উৎপাদন, প্রতিযোগিতা এই সব কিছুর মাধ্যমে এই বামন-বৃক্ষের বাহিনী কলকাতার অলি-গলি পাকস্থলির মধ্যে ছড়িয়ে দিচ্ছে তাদের ছোট ছোট হাত। বনসাই বিপ্লব না হয় ঘটেছে। কিন্তু যে কোনও বিপ্লবেরই তো একটি আঁতুড় ঘর তো প্রয়োজন। আর এ ক্ষেত্রে সেই আঁতুড়ঘর নিঃসন্দেহে সেই শতাব্দী প্রাচীন প্রতিষ্ঠান এগ্রি-হর্টিকালচারাল সোসাইটি অব ইণ্ডিয়া। কলকাতায় এই সংস্থাই সর্বপ্রথম বনসাইয়ের বিশুদ্ধ নন্দনের সঙ্গে মিলিয়েছেন পেশার সম্ভাবনা। এখানে কয়েক বছর আগে চালু হওয়া বনসাই কোচিং সেন্টারটি যে ক্রমশ জনপ্রিয় হচ্ছে, তা এর ক্রমবর্ধমান আসন সংখ্যা দেখেই বোঝা যাচ্ছে। কলকাতার এক লব্ধপ্রতিষ্ঠ উদ্যান-স্থপতি, এবং এগ্রি-হর্টিকালচারাল সোসাইটির বনসাই বিভাগের অধ্যাপক ফণী বসু জানাচ্ছেন, ‘‘কয়েক বছর আগেও বনসাই-বাজার মূলত ছিল অবাঙালিদের দখলে। কিন্তু এখন ছবিটা বিলকুল পাল্টে গিয়েছে। বনসাই বিক্রয় ও প্রদর্শনী কেন্দ্রগুলির দিকে নজর রাখুন। তা হলেই বুঝতে পারবেন মধ্যবিত্ত বাঙালির মধ্যে বনসাই পোষার হিড়িক কী ভাবে বাড়ছে।’’ এগ্রি-হর্টিকালচারাল সোসাইটি চাহিদা সামাল দেওয়ার জন্য গোটা বছরই চালু রেখেছে বনসাই প্রশিক্ষণ। প্রতিটি কোর্স দু’মাসের। সপ্তাহে এক দিন। কলকাতায় এটিই স্বীকৃত প্রশিক্ষণ কেন্দ্র। এখান থেকে প্রাথমিক প্রশিক্ষণ নেওয়ার পরে অনেকেই ব্যক্তিগত উদ্যোগে খুলে বসেছেন বনসাই-পাঠশালা।

গৃহবধূদের এই প্রশিক্ষণ নেওয়ার আগ্রহ সব চেয়ে বেশি, তবে আসছেন অন্য শাখার সফল ব্যক্তিত্বরাও। যেমন অনল ঘোষ। যাদবপুর থেকে মেকানিকাল ইঞ্জিনিয়ারিং পাশ করার পরে শুরু করেছিলেন নিজস্ব ব্যবসা। ক্রমশ জড়িয়ে পড়েন বনসাইয়ের টানে। স্ত্রী সুমিত্রা ঘোষের সঙ্গে বালিগঞ্জ প্লেসের বাড়িতে শুরু করেন বনসাই তৈরি ও প্রশিক্ষণ কেন্দ্র। সম্পূর্ণ নিজস্ব উৎসাহ ও উদ্যোগে অনলবাবু নিজের বাড়িতেই গড়ে তুলেছেন একটি বনসাই-কারখানা। পেশায় ইঞ্জিনিয়ার হওয়ার সুবাদে কারিগরি জ্ঞান তো ছিলই। ‘‘তার সঙ্গে কিছুটা কমন সেন্স’’ জানাচ্ছেন তিনি।

ছবি: সুদীপ আচার্য


</TEXT>
</DOC>
<DOC>
<DOCNO>1010128_alochona.utf8</DOCNO>
<TEXT>


১৩ মাঘ ১৪০৭ শনিবার ২৭ জানুয়ারি ২০০১

কলকাতার কড়চা

আরোগ্য

পুস্তক পরিচয়

১.. প্রজাপতিদের আমরা দেখি, কিন্তু কতটা চিনি

২.. দেশের কথা থাকলে

ভাল হত

৩.. অরণ্যের অধিকারই

প্রথম শর্ত

৪.. টুকরো ৫.. খবর বেস্টসেলার

চিত্রকলা ও ভাস্কর্য

মানুষের মোটামুটি রক্ত দিয়ে

লাল রঙ


</TEXT>
</DOC>
<DOC>
<DOCNO>1010211_7rabigol.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

 রবিবাসরীয় গল্প দুঃখীজনের সঙ্গে শিবতোষ ঘোষ 

 ছবি: কৃষ্ণেন্দু চাকী বিয়ের রাতেই অতীশ অমলাকে বলল  জানো, আমাদের বিয়ে করা উচিত হয়নি। অমলা শুনে চমকে যায়। মানে!  আমার একটুও ইচ্ছে ছিল না, কিন্তু মায়ের চাপে পড়ে...। আচ্ছা তুমিই বলো, এ রকম পরিস্থিতিতে কেউ বিয়ে করে? 

 কী রকম পরিস্থিতি, কী হয়েছে, কিছুই জানে না অমলা। সে আরও বিস্মিত হয়ে জিজ্ঞেস করে  বাড়ির কারও কিছু হয়নি তো, মানে শরীরটরির...? 

  সেকী, তুমি দেখছি মা’র মতো, কোনও কিছুরই খবর রাখো না। 

  না মানে... 

  এ দিকে সরে এসো, এই দ্যাখো... বলে পকেট থেকে বের করতে লাগল এক-একটা খবরের কাগজের টুকরো। অমলা অবাক হয়ে যায়, এ সবই তো খবরের কাটিং! বিয়ে করতে এসেছে খবরের কাটিং পকেটে নিয়ে! 

 বাসর ঘরে অতীশ পড়ে শোনাতে লাগল নববধূকে  গলায় ফাঁস দিয়ে বান্ধবীকে হত্যা করে যুবক উধাও, ন’তলা থেকে লাফিয়ে এক বৃদ্ধ আত্মহত্যা করলেন। উত্তরবঙ্গে বৃষ্টি নেই, চাষিরা বিপাকে। পুরসভার ভোটে মারামারি, পুলিশের লাঠিচার্জ। ট্রেনে বিস্ফোরণ, হত পঁচিশ, আহত বহু। 

 অমলা কতদিন ধরে স্বপ্ন দেখে এসেছে এই রাতের জন্য। কিন্তু এ রাত যে এ রকম হবে ভাবতেই পারছে না। চোখের জল মুছতে-মুছতে ঘন করে দীর্ঘশ্বাস ফেলে অমলা। 

 বিয়ের রাতের শেষ পর্বটা খুব নিস্তব্ধ যায়, হয়তো কোনও রেলবাঁশি কিংবা কোনও গির্জার ঘণ্টা...কোলাহলের দাপট সরে যেতেই এখন বাড়ির ছাদ-বারান্দা এরাও যেন বিশ্রাম চাইছে। 

 সারাদিন যা ধকল গেছে অমলাও ভীষণ ক্লান্ত। কিন্তু অতীশের তো আরও ধকল গেছে, এতটা পথ জার্নি করে আসতে হয়েছে! তা সত্ত্বেও ও এত রাতে বসল খবর পড়তে! অমলা আরও ভয় পেয়ে যায় দেখে যে, অতীশ এক-একটা খবর পড়ছে আর দুঃখ-কষ্ট-যন্ত্রণায় কুঁকড়ে উঠছে, তার দুচোখ দিয়ে টপাটপ করে জল পড়ছে। 

 পাগল নয়তো? 

 ও মাগো! আঁতকে ওঠে অমলা। 

 বিয়ের আগে অমলার মা জ্যোতিষীকে দুজনের ঠিকুজি দেখিয়েছিলেন। জ্যোতিষী বলেছিলেন  উভয়ের নামের আদ্যক্ষর ‘অ’ রাজযোটক মিল, আর কিছু দেখতে হবে না। অমলা জ্যোতিষীটোতিষি বিশ্বাস করে না, তবু আজ ‘রাজযোটক মিল’ এই অভয় বাক্যের ওপর একমাত্র আস্থা নিয়েই চোখ বুজে মুখ গুঁজে শুয়ে পড়ে। 

 অতীশ অমলার কান্না শুনতেও পায় না, দেখতেও পায় না। সে একটার-পর-একটা খবরের টুকরো বের করছে আর পড়ে যাচ্ছে। এই সব দুঃখ-যন্ত্রণার খবর পড়তে-পড়তে তার দুচোখ যখন জলে ভরে যায় কিছুই দেখতে পায় না, কেবল তখনই বরসাজ দিয়ে চোখ দুটো মুছে দেয়। 

 খবর পড়া শেষ হতে প্রায় ভোর হয়ে গেছে। অতীশ অমলার দিকে তাকাল, দেখল তার গড়িয়ে-পড়া চোখের জলের দাগে দু’গাল চকচক করছে। 

 অতীশের এই দুঃখভাব, অনেকে বলে দুঃখরোগ, মোটামুটি ভাবে কিশোর বয়সের শেষের দিক বা যুবক বয়সের গোড়ার দিকেই এসেছে, কিন্তু বিস্তার ঘটেছে খুব দ্রুত। যে কোনও দুঃখ কষ্টের কথা শুনলেই সে গুম হয়ে যেত, নাওয়া খাওয়া ভুলে যেত, ঘুমোতে পারত না। এমনকী সে সময় অন্য কারও হাসি তামাশা, আনন্দ উল্লাস সহ্য করতে পারত না। একদিন শ্রীধরমাস্টারের হারমোনিয়ম আছড়ে ভেঙে ফেলেছিল। পাড়ার একটি বাচ্চা মেয়ে পয়সা গিলে ফেলেছিল, কেউ কিছুতেই বের করতে পারছে না, মেয়েটা ধুঁকছে। সে সময় শ্রীধরমাস্টার ঘরে বসে গান ভাঁজছিলেন আপনমনে। অতীশ দরজা ঠেলে ঢুকেই হারমোনিয়ম তুলে আছাড় মারে। 

 কোনও রকমে পয়সাটা বেরিয়ে আসায় মেয়েটা শেষ পর্যন্ত বেঁচে গিয়েছিল। কিন্তু অতীশের মা ছেলের আচরণে রীতিমত ভয় পেয়ে গিয়েছিলেন। এরপর তিনি অনেক ডাক্তার দেখিয়েছেন, যে যা বলেছে প্রায় সবই করেছেন, তবু ছেলের এই দুঃখরোগ ঘোচেনি। সেই থেকে তাকে আর হাসতে দেখেনি কেউ। শ্রীধরমাস্টারের হারমোনিয়ম তাদেরই হারমোনিয়ম, অতীশকে গান শেখানোর জন্য তাদেরই বাইরের একটা ঘরে থাকতেন তিনি। এরপর থেকে অতীশ তো আর গান শিখতে যেতই না, যা শিখেছিল তাও আর কখনও গাইত না। কোনও আনন্দ-অনুষ্ঠানে যেত না, যে কোনও ধরনের খেলাধুলো হইচই তার কাছে হয়ে উঠল অসহ্য। সে দিনের পর দিন বন্ধ ঘরের মধ্যেই থাকতে অভ্যস্ত হয়ে উঠল। চার-পাঁচটা খবরের কাগজ নেয়, সারাদিন ধরে শোক-দুঃখের খবরগুলোকে ঘিরে গোল-গোল করে দাগ দেয়। 

 আজ বাস পোড়ানো, কাল গণপিটুনি, পরশু আলুর দাম আঠারো, কাঁচালঙ্কা দেড়শো, রেশনে চিনি পাওয়া যাচ্ছে না, ব্ল্যাকে বিক্রি হচ্ছে আঠারো টাকা। সকলের সামনে থেকে দিবালোকে গুণ্ডারা এসে তুলে নিয়ে গেল সুহাসিনীকে, পরে অচৈতন্য অবস্থায় ফেলে দিয়ে যায়। এখন তার বাবা মেয়ের শোকে পাগল হয়ে মানুষ দেখলেই থুতু ছোড়ে। কিন্তু কীভাবে চাউড় হয়ে গেল সুহাসিনীর বাবা থু-থু করে যা ছিটোচ্ছে তা জলথুতু নয়, ওর মধ্যে অ্যাসিড আছে। যে গুণ্ডা সেদিন জোর করে সুহাসিনীকে তুলে নিয়ে গিয়েছিল তার সর্বাঙ্গে কী রকম ফোস্কা দেখেছ, এ হল তালুকদারের অ্যাসিড থুতু। 

 ঝড়, ভূমিকম্প, ম্যালেরিয়ায় এক পাড়াতেই আটাশ জনের মৃত্যু, ব্যাঙ্কে ডাকাতি, প্লেন হাইজ্যাক, বোমা বিস্ফোরণে একটা স্টেশনের অর্ধেকটাই উড়ে গেছে...। অতীশ এই সব দুঃখের সঙ্গে যুঝতে-যুঝতে, সে দুঃখের সঙ্গে অ্যাডজাস্ট করতে পারল না, তেলে-জলে গুলে দিলে কী হয়, তেলটাই ওপরে ভাসে, সুখ-দুঃখ গুলে দিলেও তেমনই, দুঃখটাই ওপরে, সুখ পেতে হলে দুঃখের নীচে ডুবতে হয়, এটাই জীবনের রহস্য, অতীশ এই রহস্যটাই ধরতে পারল না। শ্বাস-প্রশ্বাসের মতো দুঃখটাকে ছেড়ে দিতে হয়। অতীশ পারল না, ফলে তার মধ্যে দুঃখের একটা স্টোর রুম তৈরি হয়ে গেল। 

 ডাক্তাররা অনেক পরীক্ষানিরীক্ষা করলেন বটে কিন্তু কোনও রোগ খুঁজে পেলেন না। তাঁরা অতীশের মাকে পরামর্শ দিলেন যত তাড়াতাড়ি পারেন সুন্দর মেয়ে দেখে ছেলের বিয়ে দিন, দেখবেন ছেলে ধীরে ধীরে ঠিক হয়ে যাবে। 

 ফুলশয্যের রাত। অমলা ঘরের মধ্যে হালকা আলো জ্বেলে অপেক্ষা করছে। অতীশ ঢুকল হাতে কতকগুলো খবরের কাগজ নিয়ে। ভীষণ বিরক্ত হল বিছানায় রাশিকৃত ফুল দেখে। 

  এত ফুল! 

 অমলা তাকায়, বলে  আজ ফুলশয্যে তো, তাই। 

  ফুলশয্যে! চারদিক থেকেই মানুষের দুর্ভোগ চলছে, কেউ আর সুখে-শান্তিতে নেই। এই লাইন ক’টা পড়ো, পড়ো! 

  এই দশক বিপর্যয়ের দশক। আজ অবধি পৃথিবীতে সবচেয়ে গরম দশটি বছরের মধ্যে ছটিই হল হল এই দশকে। তাপমাত্রা বৃদ্ধির ফলে পৃথিবীর বিভিন্ন স্থানে ঘটেছে বেশ কিছু ভয়ঙ্কর ঝড়, বন্যা ও খরা। 

 অতীশ তাকে থামিয়ে দিয়ে জিজ্ঞেস করে  কী বুঝলে? 

 অমলা ভয়ে-ভয়ে বলে  এই ফুলের ব্যবস্থা মা করেছেন। 

  মা ভীষণ ছেলেমানুষ, বোঝালেও বুঝতে চান না। কতবার বলেছি পরিস্থিতি খুব খারাপ, এখন আমাদের আনন্দের সময় নয়, দুঃখের সময়। মা কানেই নেন না। এই সমস্ত খবরগুলোয় দাগ দিয়ে মার কাছে পাঠিয়েছিলাম, যাতে সহজে তাঁর চোখে পড়ে, কিন্তু বিশুদার কাছে খবর নিলাম তিনি নাকি খুলে দেখারও সময় পাননি। এগুলো না পড়লে জানবেন কী করে আমাদের অবস্থাটা কী, আমরা কোথায় এসে দাঁড়িয়েছি। 

 অমলার মনে হল এদের ব্যবসা পত্র নিশ্চয়ই ভাল চলছে না, তাই এত দুশ্চিন্তা। সে তো তার বাবাকে দেখেছে, যখন ব্যবসা ভাল চলে তখন আনন্দ, আর যখন মার খায় তখন সারারাত ঘুমোন না, আবোল তাবোল বকেন, পায়চারি করেন। 

 অমলা জিজ্ঞেস করে  ব্যবসার অবস্থা কি ভাল নয়? 

  ভাল নয় বলছ কী, প্রচণ্ড খারাপ! এই খবরটায় চোখ বোলাও, এই যে গোল দাগ দিয়ে রেখেছি। 

 প্রতারণার দায়ে এক বিখ্যাত ব্যবসায়ীর ছ’বছরের জেল। 

  হুঁ! ডান দিকের গোল দাগ দেওয়া খবরটা পড়ো! 

 ব্যবসায়ী সহ দোকানের তিনজন কর্মচারীকে খুন করে দোকান লুঠ। 

  বলো, আর ব্যবসাপত্র চলবে! সব লাটে উঠবে! এ জন্যেই মাকে বলেছিলাম মা, চলো সব ছেড়েছুড়ে কোথাও চলে যাই। 

 অমলার মুখ ফসকে জিজ্ঞাসা করা হয়ে যায়  কোথায়? 

 অতীশ গুম হয়ে যায়, অনেকক্ষণ কথা বলতে পারে না, তারপর বলে  হ্যাঁ, কোথায় যাবে! সর্বত্রই দূষণ। 

 ফুল সব সরিয়ে ফেলেছে অতীশ। খালি তোষকের ওপরে খালি গায়ে বসেছে খবরের কাগজগুলো মেলে দিয়ে। সারাদিনের গোল দাগ দেওয়া অংশগুলো এ বার পড়বে। পড়বে আর পড়তে-পড়তে কাঁদবে। এটাই ওর রোজকার রুটিন। মানুষের কোনও সুখের বা আনন্দের খবরে সে দাগ দেয় না, দেখতেই পায় না। দুঃখের হেডলাইনগুলো এত বড় আকারে তার কাছে আসে যে সুখের হেডলাইনগুলো হারিয়ে যায়। তা না হলে তাদের জীবনের সবচেয়ে বড় আনন্দের খবরটা সে আজ অন্তত দেখতে পেত। 

 ২ 

  হ্যাঁ, গো, ছোটবাবুর এত দুঃখ কীসের? 

  কী জানি ভাই, আমাদের মতো গরিবের সংসার হলে তাও বুঝতাম, ছেলেকে ভালমন্দ খাওয়াতে-পরাতে পারিনি বলে ছেলে বিগড়ে গেছে। 

  দিদি, আমার মনে হয় ছোটবাবুর এই দুঃখু-দুঃখু ব্যাপারটা, ওটা একটা অসুখ, ডাক্তার যাই বলুন! আমার ছোট ননদের দেওরের হয়েছিল, সে অবশ্য কাঁদত না, সে শুধু হাসত, দুঃখের কথাতেও খিল খিল করে হাসত। দেখলে না ছোটবাবু বউভাতের দিন খেতে বসে মাংসের পিস হাতে নিয়ে তার সে কী ভেউ-ভেউ করে কান্না! 

  হুঁ! আমি তো ছুটে গিয়ে গিন্নিমাকে প্রথম খবরটা দিলাম। গিন্নিমা এসে দেখে বললেন, খোকার এত কষ্ট হবে জানলে আমি বউভাতে মাংস করতাম না, নিরেমিষ করতাম। তা ভাই মাংস বলে মাংস, চব্বিশ-চব্বিশটা খাসির মাংস, লোকগুলো গিলেছেও বটে গণ্ডেপিণ্ডে! 

  কিন্তু নিরেমিষ বউভাতে হলে লোকে দুষত না? 

  তা দুষুক, ছেলের দুঃখ বড়, না লোকের নিন্দে বড়? 

  ভেবেছিলাম সুন্দরী বউ হয়েছে, এবার অসুখ সেরে যাবে, ডাক্তারও তাই বলেছিল, কিন্তু কই? 

  তোমরা বলছ বটে কিন্তু ও অসুখ বিসুখই নয়, যে অসুখ ডাক্তার ধরতে পারে না, সে আবার কী অসুখ! এটা ছোটবাবুর একটা খেয়াল, বড়লোকের ছেলেদের নানারকম খেয়াল থাকে, এও তেমনই। বউ যদি জাঁহাবাজ হয় দেখবে বরকে কানে ধরে ওঠবোস করাবে, তখন দুঃখটুঃখ সব পালিয়ে যাবে। 

  তবে তোরা খেয়াল বল আর অসুখ বল ছোটবাবুর এই দুঃখের মধ্যে কোনও ভান নেই। বুড়ো হয়ে গেনু, কত মানুষ দেখনু, অন্যের দুঃখে এ রকম বুক চাপড়ে হাউহাউ করে কাঁদতে আর কাউকে দেখিনি। আমার মেয়ে যেদিন বিধবা হয়ে ফিরে এল সেদিন আমার চেয়েও বোধ হয় বেশি কষ্ট পেয়েছে ছোটবাবু। 

  হ্যাঁ দিদি, আমার নাতিকে যেদিন কুকুরে কামড়াল, শুনেই বুক চাপড়াতে চাপড়াতে ছুটে গেছেন বিশুবাবুর কাছে, এক্ষুনি মেয়েটাকে হাসপাতালে নিয়ে যাওয়ার ব্যবস্থা করুন, রাস্তার কুকুর কামড়েছে! হায়-হায়! ফুটফুটে মেয়েটা, কী যে হবে! 

 দুপুর বেলা কাজকর্ম সেরে ঘোষাল বাড়ির কাজের মেয়েরা পুকুরপাড়ের বাগানে ছায়ায় বসে রোজ একজন দুঃখী মানুষের কখা বলাবলি করে। ছোটবাবু যদি সাত বছর ধরে এই দুঃখ রোগে আক্রান্ত হয়ে থাকে তা হলে তারাও সাত বছর ধরে পুকুর পাড়ের এই চাঁপাগাছের তলে বসে ওই দুঃখী মানুষটার কথাই বলাবলি করছে। ছোটবাবুর দুঃখ তা সে খেয়াল হোক বা অসুখ হোক তার দুঃখ ও চোখের জল তাদের দুঃখ ও চোখের জলের সঙ্গে মিশে গিয়েছে। 

 দু বছর ধরে নানা ভাবে চেষ্টা করল অমলা স্বামীর এই দুঃখ রোগ কাটানোর জন্য। পরক্ষণে নিজেই বলে  না-না, কোনও রোগ-অসুখ নেই, ও পুরোপুরি সুস্থ। স্বামী সুস্থ কিনা স্ত্রীর চেয়ে ভাল আর কে জানবে। সকলে চুপ করে যায়। পাড়া-ঘর সকলের বিশ্বাস অতীশকে সুস্থ বা স্বাভাবিক করে তুলতে যদি কেউ পারে সে হল বউমা। গিন্নিমা পর্যন্ত অমলার হাতে ছেলেকে সমর্পণ করে নিশ্চিন্ত হলেন। 

 অমলা একদিন খুব সেজেগুজে এল অতীশের কাছে। সে তখন হেডলাইনে গোল দাগ দিচ্ছিল। ধস, দেওয়াল চাপা, ম্যালেরিয়া, থ্যালাসেমিয়া, আর্সেনিক, দুটি বাসের রেষারেষিতে ফের মৃত্যু, আগুন, ভাঙচুর, পুলিশের গুলি...। 

 অমলা ডাকল  শুনছ! একটা কথা ছিল! অতীশ চোখ না তুলেই জিজ্ঞেস করেকেন? কারও কিছু হল নাকি? কে যেন বলছিল চপলার মেয়েটা খুব ভুগছে। 

  না, চপলার মেয়ে ভাল আছে। হাসপাতাল থেকে বাড়ি চলে এসেছে। 

  চপলাকে কিছু টাকা পয়সা দিয়েছ, বড় কষ্ট ওদের। 

  ও নিয়ে তোমাকে ভাবতে হবে না, মা তো চপলার মেয়ের চিকিৎসার সব খরচই পাঠিয়ে দিয়েছেন। আমি একটা অন্য খবর দিতে এসেছিলাম। খুব ভাল খবর। 

 ভাল খবর শুনে অতীশ কেমন বিস্মিত হয়ে তাকায় অমলার দিকে। 

 আমলা হাসি-হাসি মুখে তার কাছে এসে নিচু হয়, ফিসফিস গলায় বলে  হ্যাঁ, খুব ভাল খবর! 

 অমলার মুখ দেখলে যে কেউ বুঝতে পারবে তার গোটা শরীরটা আনন্দে নাচছে। কিন্তু অতীশ তো দীর্ঘকাল দুঃখ ছাড়া কিছু দেখতেই পায় না, দুঃখ ছাড়া অন্য কিছু তাকে স্পর্শ করে না। নুন জলের সমুদ্রের মাছ যেমন মিষ্টি জলের স্বাদ জানে না, তার গোটা সমুদ্রটাই তো নোনা। 

 সুখবর মানে অটোর ধাক্কায় কোনও বৃদ্ধের পাঁজরের মাত্র তিনখানা হাড় ভেঙেছে, বাকি হাড়গুলো অক্ষত আছে, ছিনতাইকারী মহিলার কানের দুল ছিড়ে নিয়ে পালিয়েছে, কানটা কিন্তু ছেড়েনি... অতীশ সুখবর বলতে এ রকমই ভাবছিল। আর অমলার মন জুড়ে এমনই আনন্দের স্রোত বইছিল যে, সে অতীশের দুঃখের জাহাজটার কথা ভুলেই গেল। সে আরও ঘনিষ্ঠ হয়ে কানের কাছে মুখ নিয়ে গিয়ে বলল  তুমি বাবা হচ্ছ, বুঝলে মশাই! হ্যাঁ সত্যি, একটু আগে ডাক্তার কাকা এসেছিলেন, তিনিই আমাকে পরীক্ষা করে বলে গেলেন। মা যে কী খুশি তুমি ভাবতে পারবে না। আমি যাই, মা ঠাকুরঘরে আমার জন্য অপেক্ষা করছেন। 

 উঠে যেতে গিয়ে হঠাৎ চোখ পড়ে যায় অতীশের দিকে, তার দুচোখ দিয়ে ধারা-সমান জল গড়াচ্ছিল। 

 অমলা থমকে যায়  কী হল? তোমার চোখে জল? 

 অতীশ চোখ মুছতে মুছতে বলে আমরা এ কী করলাম অমলা! 

  কী করলাম? 

  এ রকম ঘোর দুঃখের সময়, যখন প্রকৃতি-মানুষ দুইই বিপর্যস্ত, তখন আমরা আমাদের সন্তানকে ডেকে আনছি। নেচারের মধ্যে ন্যাচারালিজম নেই, হিউম্যানের মধ্যে হিউম্যানিজম নেই, আমরা কোথায় রাখব তাকে? 

 অমলা রাগে-ক্ষোভে জ্বলে ওঠে  তার মানে, আমাদের সন্তান না এলেই তুমি খুশি হতে? তা হলে তুমি কি চাও আমি অ্যাবোরশন করে...। 

 বাপের বাড়িতে কখনও কাঁদেনি অমলা, শ্বশুরবাড়িতে এসেও কখনও কাঁদেনি, কান্নার সঙ্গে তার অহি-নকুল, চিমটি কাটলেও কাঁদত না ছেলেবেলায়। আজও কাঁদল না। রাগে জ্বলতে জ্বলতে এসে ঘরে ঢুকেই বাক্স গোছাতে শুরু করে দিল। সে এখন থেকে চলে যাবে, বাবা তো আপসোস করেন ওই রকম একজন উন্মাদের সঙ্গে... 

 এবার না হয়, ভুলের মাসুল দেবেন। 

 কিন্তু যাওয়ার সময়ে মাকে... মানে অতীশের মাকে, কী বলে যাবে... কী আর বলব, দুঃখ সহ্য করা যায় কিন্তু দুঃখী সহ্য করা যায় না। 

 ঝটপট বাক্স গোছাচ্ছিল। এমন সময়ে চপলা দৌড়ে এসেছে। বিপদের গলায় ডাকছে  বউদি, তাড়াতাড়ি এসো, তাড়াতাড়ি। 

  কেন? কী হয়েছে? 

 অমলা ভেতর থেকে জিজ্ঞেস করে। 

  বউদিগো, ছুটে এসো, ছোটবাবু ঘর থেকে বেরিয়ে সোজা ছাদে উঠে গেছে। 

 প্রায় আঁতকে ওঠে অমলা, যে আজ দশ বছর হল ঘর থেকে বেরোয়নি বললেই চলে, সে...। 

 বেরিয়ে আসে অমলা। 

  কোন ছাদে? 

  একেবারে ওপরে! 

  সেকী! 

 ওই ছাদ ব্যবহার হয় না, কেউ যায় না কখনও। 

  তা তোরা কেউ যাসনি কেন সঙ্গে? মা কোথায়? 

  মা ঠাকুর ঘরে। 

 অমলা দৌড়ল। দোতলা-তিনতলা-চারতলা...। এ সময়, এ-অবস্থায় দৌড়াদৌড়ি করে সিঁড়ি ভাঙলে ক্ষতি হতে পারে, তার মনে হল বটে কিন্তু সে গ্রাহ্য করল না। অমলা ছাদে উঠে দেখল এককোণে বসে অনন্ত আকাশের দিকে তাকিয়ে অঝোরে কেঁদে যাচ্ছে অতীশ। হাঁফ নিতে নিতে দেখল বৃষ্টির আকাশ আর অতীশের মুখমণ্ডলের মধ্যে কোথায় যেন মিল আছে। 

 অমলা কাছে গিয়ে বলল  তুমি এখানে এলে কেন? চলো, ঘরে চলো! 

 অতীশ ইশারা করে তাকে বসতে বলে, আস্তে করে জিজ্ঞেস করে  তুমি খুব দুঃখী, না? 

 অমলার চোখে জল এসে গেল কিন্তু মুছল না। মনে মনে বলে  আমরা তো কেবল নিজের দুঃখটাই বুঝি, অন্যের কষ্ট-যন্ত্রণার সঙ্গে কতটুকু বা সামিল হই, ক’ফোঁটা চোখের জল ফেলি! ও শুধু তুমিই পারো অতীশ। 

 অমলার চোখের জল দেখে মুছে দেওয়ার জন্য তাড়াতাড়ি হাত বাড়ায় অতীশ। অমলা হাতটা ধরে ফেলে বলে  থাক! আমিও তো তোমার দুঃখের সঙ্গী। আমি তোমার দুখিকে গর্ভে ধারণ করেছি। আমি দুখির মা। 

 অতীশ বোধহয় ঠিক বুঝতে পারল না। সে ফ্যালফ্যাল করে অমলার মুখের দিকে তাকিয়ে রইল। 


</TEXT>
</DOC>
<DOC>
<DOCNO>1010130_30cass.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 ক্যাসেট সমালোচনা 

 ভূপেন হাজারিকা 

 আধুনিক বাংলা গান-‘লাগছে এত চেনা’। আশা থেকে প্রকাশিত ৭টি গান। ৪০ টাকা। শ্রীকান্ত আচার্য 

 আধুনিক বাংলা গান-‘স্বপ্ন দেখাও তুমি’। সাগরিকা থেকে প্রকাশিত ১০টি গানের সংকলন। ৩৮ টাকা। জপমালা ঘোষ 

 ছড়াগান-‘ছড়াগানে রামায়ণ’। ডাফলিন থেকে প্রকাশিত। ৩২ টাকা। পিয়ালী বসু 

 আধুনিক বাংলা গান-‘নীল খাম’। সৃষ্টি থেকে প্রকাশিত ৮টি গানের সংকলন। ৪০ টাকা। 

 শিল্পী আদিত্য 

 রবীন্দ্রসংগীত-‘তুমি যে চেয়ে আছ’। ১০টি গানের সংকলন। শিল্পীর ঋজু কণ্ঠে প্রতিটি গানেই ফুটে উঠেছে এক অন্য মাধুর্য। সাউণ্ড উইং। ৩০ টাকা। ক্যাসেট সমালোচনা প্রকাশিত হয় শনিবারে 


</TEXT>
</DOC>
<DOC>
<DOCNO>1010101_1desh10.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

ইটের ঘায়ে জখম ডি এস পি-র মৃত্যু স্টাফ রিপোর্টার  পটনা রাঁচির ডোরাণ্ডায় গত বৃহস্পতিবার জনতার সঙ্গে সংঘর্ষে গুরুতর জখম হাটিয়ার ডি এস পি উদয়চন্দ্র ঝা আজ মারা গিয়েছেন। আজ বিকাল সাড়ে ৫টা নাগাদ রাঁচির সেবা সদন হাসপাতালে তাঁর মৃত্যু হয়। তাঁর মৃত্যুর খবর পেয়ে ঝাড়খণ্ডের মুখ্যমন্ত্রী বাবুলাল মারাণ্ডি-সহ রাজ্য প্রশাসনের কর্তাব্যক্তিরা হাসপাতালে যান। মাথায় প্রচণ্ড চোট লাগায় শুক্রবার রাতে তাঁর অস্ত্রোপচারও হয়েছিল। ডি এস পি-র মৃত্যুর খবর ছড়িয়ে পড়ায় রাঁচি শহরে আবার উত্তেজনা ছড়িয়ে পড়ে। দুপুর পর্যন্ত কার্ফু শিথিল করা হলেও বিকাল থেকে রাঁচির পাঁচটি থানা এলাকায় ফের কার্ফু জারি করা হয়েছে। 

ডোরাণ্ডার রাজেন্দ্র চকে পথ দুর্ঘটনায় এক শিশুকন্যার মৃত্যুকে কেন্দ্র করে উত্তেজিত জনতার ভিড়ে বৃহস্পতিবার পুলিশ গুলি চালালে তিন যুবকের মৃত্যু হয়। ঈদের দিনে এই ঘটনা ঘটায় গোটা শহরে তীব্র উত্তেজনা ছড়িয়ে পড়ে। আধা সামরিক বাহিনীর পাশাপাশি শহরে সেনাও মোতায়েন করা হয়। এ ছাড়া শনিবার দুপুর থেকে কার্ফুও জারি করা হয়। ওই দিন জনতার ছোড়া পাথরে মাথায় গুরুতর আঘাত লাগে হাটিয়ার ডি এস পি-র। এ দিকে, আজ রাঁচির ডোরাণ্ডা থানা এলাকায় সকাল ১০টা থেকে দুপুর ৩টে পর্যন্ত কার্ফু শিথিল করা হয়। এ ছাড়া হিন্দপিড়ি, লোয়ার বাজার এবং কাদরু থানা এলাকায় কার্ফু শিথিল করা হয়েছিল। 


</TEXT>
</DOC>
<DOC>
<DOCNO>1010102_din.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

আপনার আজকের দিনটি সব্যসাচী 

মেষ: স্থায়ী আমানত ও বিমা সূত্রে লাভ। খেলাধুলা ও শারীরচর্চায় দৈহিক বল বৃদ্ধি। বৈষয়িক উচ্চাকাঙ্ক্ষা পূর্ণ হতে পারে। 

বৃষ: স্বাস্থ্যকর স্থানে ভ্রমণ ও অবস্থান। গোপালক ও কৃষিজীবীর ধনাগম বৃদ্ধি। মহৎ কর্মে সাফল্য লাভে বাধা। 

মিথুন: বিজ্ঞ ও অভিজ্ঞ ব্যক্তিদের মধ্যে মতপার্থক্য। শ্লেষ্মাধিক্য ও শ্বাসকাসাদি, বক্ষঃপীড়া। উত্তরাধিকার প্রাপ্তি ও সঞ্চয় বৃদ্ধি। 

কর্কট: সাহস ও মনোবল বৃদ্ধি। বলবান শত্রুর সঙ্গে বোঝাপড়া। কোনও নষ্টদ্রব্য বা ঋণের অর্থ পুনরুদ্ধার। 

সিংহ: সম্পত্তি ক্রয়বিক্রয় লাভজনক। মিত্র বৃদ্ধি ও নতুন গৃহ নির্মাণের প্রস্তুতি। কর্মোন্নতি ও প্রভাব-প্রতিপত্তি বৃদ্ধি। 

কন্যা: আইনজ্ঞ ও চিকিৎসকের সঙ্গে আলোচনা। সমাজসেবামূলক কাজে সাফল্য ও সম্মান লাভ। কর্মক্ষেত্রে দায়িত্ব ও উপার্জন বৃদ্ধি। 

তুলা: সভা ও উৎসবমেলায় যোগদান। সমাজবিরোধীদের ক্রিয়াকলাপে অশান্তি। বিদ্যার্থী, শিক্ষক ও গবেষকের সাফল্য। 

বৃশ্চিক: গুরুজনের বিত্তসম্পত্তি লাভ ও চিত্তক্ষোভের প্রশমন। পারিবারিক শান্তি ও উন্নতি। সম্পত্তি ক্রয় ও ঋণশোধের জন্য ব্যয়। 

ধনু: বহুজনের সমাবেশে বক্তব্য প্রকাশ। গণ্যমান্য ব্যক্তির সঙ্গে আলাপ-পরিচয় হতে পারে। মকদ্দমায় জয়লাভ ও ক্ষতিপূরণে প্রাপ্তি। 

মকর: কর্মচেষ্টা সফল হতে পারে। উচ্চতর বিদ্যার্জন ও প্রশিক্ষণ লাভের যোগ। চিকিৎসা ও ভ্রমণের জন্য ব্যয়। 

কুম্ভ: কর্মক্ষেত্রে নতুন পরিকল্পনা ও নতুন কর্মপদ্ধতি সফল হতে পারে। বিদ্যার্জন ও গবেষণায় কৃতিত্ব। প্রিয়জনের বিবাহ বিষয়ে শুভ। 

মীন: উপার্জন ও সঞ্চয় বৃদ্ধি। নতুন গৃহ নির্মাণের প্রস্তুতি। কর্মক্ষেত্রে মৌলিক চিন্তা, গবেষণা ও উন্নয়নের পরিকল্পনা। ব্যবসায়ী ও চিকিৎসকের শুভ। 


</TEXT>
</DOC>
<DOC>
<DOCNO>1010705_5kol7.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

মাংসের দোকানেও স্বাস্থ্যবিধি মানাতে অভিযান পুরসভার স্টাফ রিপোর্টার হোটেলের পর এ বার মাংসের দোকানকে স্বাস্থ্যবিধি মানাতে কলকাতা পুরসভা অভিযান শুরু করছে। সেই সঙ্গে শহরে ছাতার মতো গজিয়ে ওঠা বেআইনি মাংসের দোকান বন্ধ করার উদ্যোগও নিচ্ছে পুরসভা। বুধবার মেয়র পারিষদ (স্বাস্থ্য) জাভেদ খান এই অভিযানের কথা জানান। তিনি বলেন, শহরে মানুষের মাংসের চাহিদা যোগান দিতে প্রতিদিন যে কয়েক হাজার পশু কাটা হয় তার সামান্য অংশই মাত্র পুরসভার নিয়ম মেনে কাটা হয়। এ ছাড়াও, বেআইনি ভাবে শহরে যত্রতত্র কিছু মাংসের দোকান গজিয়ে উঠেছে। যাদের কোনও লাইসেন্স নেই। তা ছাড়া, মাংসের দোকানগুলি স্বাস্থ্য সম্মত পরিবেশও বজায় রাখে না। 

তিনি জানান, শহরে এই মুহুর্তে লাইসেন্স প্রাপ্ত মাত্র ১২০০ মাংসের দোকান আছে। বাস্তবে অবশ্য এর সংখ্যা অনেক বেশি। এ ছাড়াও, মাংস খাবার জন্য কোনও পশু কাটার আগে পুরসভার নিয়ম অনুযায়ী,ওই পশুটি যে নীরোগ এবং খাবার উপযুক্ত এই মর্মে সার্টিফিকেট নিতে হয় পুরসভার কাছ থেকে। ওই সার্টিফিকেট অবশ্য লিখিত ভাবে নিতে হয় না। পশুটি কাটার পর মাংসের উপর পুরসভা একটি ছাপ মেরে দেয়। তা ছাড়াও মাংস বিক্রির উদ্দশ্যে শহরের মধ্যে যে কোনও পশু কাটলে তা কাটতে হবে সরকারি কিলখানায়। কিন্তু বহুক্ষেত্রেই সেই নিয়ম মানা হয় না। জাভেদ খান জানান, শহরে সব মিলিয়ে ছ’টি কিলখানা রয়েছে। তার মধ্যে চারটিতে ছাগ এবং ভেড়া কাটা হয়। একটিতে বড় জীব। আর একটিতে শুকর কাটার ব্যবস্থা রয়েছে। 

মেয়র পারিষদ জানান, পুরসভার নিয়ম অনুযায়ী সব মাংসের দোকানে মাংস রাখার জায়গা কাচ দিয়ে ঘিরে রাখতে হবে। দোকান ঘরটিতে টাইলস বা মার্বেল বসাতে হবে। এ ছাড়া বায়ু চলাচলের জন্যও যথেষ্ট ব্যবস্থা রাখা এবং প্রচুর পরিমাণে জলের যোগান রাখা বাধ্যতামূলক। কিন্তু শহরের অধিকাংশ মাংসের দোকানই ওই সব বিধি মানে না। তাই যে সব মাংসের দোকান পুরবিধি মানবে না, তাদের দোকান বন্ধ করে দেবে পুরসভা। 


</TEXT>
</DOC>
<DOC>
<DOCNO>1010115_editorial.utf8</DOCNO>
<TEXT>


সম্পাদকীয় ১.. কর্মনাশা বঙ্গভূমি

সম্পাদকীয় ২.. আধ্যাত্মিকতা ও রাজনীতি

সম্পাদক সমীপেষু..

শিক্ষকদের নির্মমতা


</TEXT>
</DOC>
<DOC>
<DOCNO>1010101_1khela2.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

দুর্দান্ত খেলেও ড্র মোহনবাগানের রতন চক্রবর্তী  মুম্বই মোহনবাগান ০ সালগাওকর ০ খেলার পরে ড্রেসিংরুমে সতীর্থ ফুটবলারদের কাছে গিয়ে দুঃখপ্রকাশ করছিলেন ব্যারেটো, পেনাল্টি নষ্টের জন্য। বহু কঠিন পরিস্থিতি থেকে যিনি দলকে একাই টেনে তুলেছেন বহুবার, সেই ফুটবলারের এই অবস্থা দেখে সুব্রত ভট্টাচার্য গলা আরও জোর করলেন। ‘‘আমি সত্যিই গর্বিত। নিয়মিত আটজন ছাড়া মোহনবাগান যা খেলেছে, তার তুলনা হয় না।’’ এই খেলার পরে না জিতলেও কোনও দুঃখ নেই।’’ 

শেষ কবে কুপারেজের গ্যালারি এ ভাবে মোহনবাগানে মুগ্ধ হয়েছে, তা নিয়ে জোর আলোচনা চলছিল ম্যাচের পরে। আর এই বছর ক’টা ম্যাচ তাঁর দল এমন দর্শনীয় খেলেছে, সাংবাদিকদের তার হিসাব দিতে গলদঘর্ম হচ্ছিলেন মোহনবাগান কোচ। রোভার্সের প্রথম ম্যাচ খেলতে নেমে রবিবার কী করেননি ব্যারেটো, অমর, লোলেন্দ্র, অমিতাভরা। প্রতিটি বল কাড়ার জন্য শেষ মিনিট পর্যন্ত দৌড়েছেন। প্রচুর আক্রমণ তৈরির পাস খেলেছেন। অসংখ্য গোলের সুযোগ তৈরি করেছেন। পেনাল্টি পেয়েছেন। কিন্তু কলকাতার শিল্ড বা লিগের বেশ কয়েকটি ম্যাচে যে দুর্ভাগ্য বারবার সঙ্গী হয়েছে, তা এ দিনও ছিল সবুজ-মেরুণ জার্সি পরা প্রতিটি শরীরের সঙ্গে। তাই কোনও কিছুই কাজে আসেনি। 

অত্যন্ত বুদ্ধি করে দল সাজিয়েছিলেন সুব্রত। সামনে অমরকে রেখে ঠিক পিছনে সাপোর্টিং ফরোয়ার্ড হিসাবে রেখেছিলেন দুই ব্রাজিলীয় ব্যারেটো ও স্যান্টোসকে। এতে হলটা কী, সালগাওকরের পুরো ছকটাই নষ্ট হয়ে গেল। গোয়া দলটির কোচ ভেবেছিলেন, ব্যারেটোর পিছনে লাগাবেন তাঁর নাইজিরীয় মিডিও ক্রিশ্চিয়ান ওকে-কে। আর স্যান্টোসের গায়ে ডাকটিকিট করে দেবেন ফ্র্যাঙ্কি ব্যারেটোকে। সুব্রতের চালে তা তো কাজে লাগলই না, উল্টে দুই সাইডব্যাক অমিতাভ চন্দ ও লোলেন্দ্র সিংহ একের পর এক ওভারল্যাপে এসে দেওয়ালে পিঠ ঠেকিয়ে দিলেন লোরেন্স-ফ্রাঙ্কিদের। ঘানার নতুন ষ্ট্রাইকার তিজানি আহমেদকেও দাঁড়াতে হল ডিফেন্সে। প্রচুর গোলের সুযোগ তৈরি হল। স্যান্টোস, অমর গঙ্গোপাধ্যায়দের সঙ্গে ভাগ্য থাকলে প্রথমার্ধেই ম্যাচের ফল ৩-০ হওয়ার কথা। 

আগের দিন সারারাতের বৃষ্টিতে সবুজ কুপারেজের হাল হয়েছিল বর্ষাকালের কলকাতার মাঠগুলোর মতো। বল গড়াচ্ছে না, মাঠে বুট ঠুকে বারবার কাদামুক্ত করতে হচ্ছে। এই ধরণের মাঠে ফুটবল খেলা যে কোনও দলের কাছেই অগ্নিপরীক্ষার মতো। শক্তি, ফিটনেস আর ফুটবলবোধ দিয়ে জয় করতে হয় এই সমস্যা। খাতায়, কলমে জয় না পেলেও ফুটবল ব্যাকরণের ভাষায় কিন্তু পাশ করে গেল মোহনবাগান। বিরতির পরে সালগাওকরের উপর আরও চেপে বসেছিল সুব্রতের দল। তখনই এল পেনাল্টি। 

ডানদিক থেকে অনেকটা উপরে উঠে অমিতাভ চন্দ বলটি তুলেছিলেন সালগাওকর বক্সে। তা হাত দিয়ে থামান রডরিগস। দলের সেরা ফুটবলারকেই সুব্রত পাঠিয়েছিলেন পেনাল্টি মারতে। পোস্টের নিচে লেগে বলটি ফিরল। ৭০ মিনিটের এই ঘটনার পরে দর্শকরা আর মাঠে থাকেননি। 

মোহনবাগান: বিভাস, অমিতাভ, দেবজিৎ, আমেউরি, লোলেন্দ্র, নৌশাদ, জয়ন্ত, দুলাল, ব্যারেটো, স্যান্টোস, অমর। 


</TEXT>
</DOC>
<DOC>
<DOCNO>1010212_10cine.utf8</DOCNO>
<TEXT>
 ২৭ মাঘ ১৪০৭ শনিবার ১০ ফেব্রুয়ারি ২০০১

 সিনেমা সমালোচনা .. নায়িকাই ভরসা শতরূপা সান্যাল কুছ খাট্টি কুছ মিঠি 

 সুনীল শেঠি, কাজল, ঋষি কপূর 

 বিয়ের পর নায়িকাদের জনপ্রিয়তা কমে যায় বলে প্রবাদ আছে, কাজলের বেলায় সেটি সত্যি হবে কি? প্রশ্নটা অবধারিতভাবে উঠেছে, উঠেছিল কাজলের সম্পর্কেও। ভাগ্যিস, বিয়ের পরও তাঁর প্রতি প্রযোজক পরিচালকদের আগ্রহ কমেনি, তাই রক্ষে। আসলে এই মুহূর্তে কাজল যে অফারগুলি নিচ্ছেন, পরিষ্কার বোঝা যাচ্ছে, একটু ভেবেচিন্তে নিচ্ছেন। কারণ, ভেবেচিন্তে না নিলে যে পুরনো প্রবাদই সত্যি হয়ে উঠবে, সেটা কাজল নিজেও খুব ভালই জানেন! এমনই ভেবেচিন্তে নেওয়া আরও একটি ছবি হল ‘কুছ খাট্টি কুছ মিঠি’’। রাহুল রাওয়ালের ছবি। দ্বৈত চরিত্র কাজলের। যমজ ভাই-বোনের গল্পে এমনিতেই নতুনত্ব পাওয়া এখন বেশ মুশকিল। তবু, সুধীর মিশ্রের কাহিনী ভেবে একট কিছু নতুন ভাবনা আশা করা গিয়েছিল। কিন্তু ...না থাক, গল্পটা একটু বলা যাক, তা হলেই বোঝা যাবে। 

 রাজ (ঋষি কপূর) ও অর্চনা (রতি অগ্নিহোত্রী) স্বামী-স্ত্রী। ছুতোনাতা নিয়ে সবসময় দুজনে ঝগড়া-ঝাঁটি করে। রাজের কোটি টাকার সম্পত্তি হস্তগত করতে দিন রাত চেষ্টা করে তার বোন (মিতা বশিষ্ঠ) ও ভাগ্নে। সেই ষড়যন্ত্রই একদিন সফল হয়ে যায়। রাজ আর অর্চনার ঝগড়ার পরিপ্রেক্ষিতে। স্বামী-স্ত্রী’র ছাড়াছাড়ি হয়ে যায়। সেসময় অর্চনা সন্তানসম্ভবা। জানা গেছে তার গর্ভে দুটি সন্তান রয়েছে। যথাসময়ে অর্চনার দুটি মেয়ে হল। একটিকে মৃত বলে রাজকে জানানো হয় ও একটি মেয়ে রাজকে দেওয়া হয়। ঘটনাচক্রে রাজ ভারতে একটি মেয়ে সুইটিকে মানুষ করে তোলে হস্টেলে রেখে, অর্চনা লণ্ডনে মানুষ করে টিনাকে। সুইটি দুষ্টু, দুর্দান্ত প্রকৃতির। টিনা শান্ত, মায়ের বাধ্য। অর্চনা লণ্ডনে ডিপার্টমেন্টাল স্টোর চালায়, আর রাজ সর্বক্ষণ সুরার নেশায় আচ্ছন্ন হয়ে থাকে। নানা কষ্টকল্পিত ঘটনা জড়ো হয়ে রাজ ও অর্চনাকে শেষমেশ মিলিয়ে দেয়। ষড়যন্ত্রীদের সব ষড়যন্ত্র ফাঁস করে দেয় দুই মেয়ে, বাবার সম্পত্তি রক্ষা করে, নানা নাটক রচনা করে মা-বাবার দীর্ঘ বাইশ বছরের ভুল বোঝাবুঝির অবসান ঘটানোর জন্য। 

 দুই বোনের পৃথক ভূমিকায় কাজল খুবই প্রাণবন্ত এবং নজর-কাড়া। অভিনয় আর সবাই যেমনটি দরকার তেমনটিই করেছেন। কিন্তু ছবির প্রথম পর্বে দর্শকের চোখ ধাঁধানোর জন্যই কি না জানি না, এত এলোমেলো, হিজিবিজি, এত গানের প্রয়োগ, এত মোটাদাগের সব কাণ্ড কারখানা ঘটল যে, শুরুতেই মাথা ধরে গেল। অর্ধেক সময় পেরিয়ে যাবার পর, গল্প যুক্তির রাস্তা ধরে তর তর করে এগোতে শুরু করল। সব মিলিয়ে ছবির বেশিরভাগটাই যুক্তিহীন। টারগেট অডিয়েন্স কারা সে সম্পকের্ও বিভ্রান্তি আছে। তাই এ ছবি জনপ্রিয় বা হিট হলে দুশ্চিন্তায় পড়তে হবে। ক্যামেরা কখনও লণ্ডন, কখনও গ্লাসগো, কখনও গোয়ায় ছুটেছে। নয়নাভিরাম দৃশ্য। কিন্তু ওই পর্যন্তই। বাইরে চাকুম-চুকুম, ভিতরে খড়ের বোঝা। 

 তবু এরই মধ্যে বাবা-মেয়ের নতুন করে সম্পর্ক গড়ে ওঠা, বাবার মদ ছাড়ানোর জন্য মেয়ের প্রচেষ্টাএ সব দৃশ্যগুলো উপভোগ্য এবং বেশ সুন্দর। গোড়া থেকে শেষ পর্যন্ত কাজলের ঘাড়ে মস্ত বোঝা ফেলে এগিয়েছে ‘‘কুছ খাট্টি কুছ মিঠি’’। নায়ক সুনীল শেঠি। কাজেই প্রচুর মারপিট তো থাকবেই। পূজা বাত্রাও আছে কিছু কিছু জায়গায়। সে সব জায়গায় নাটক এত জোলো যে ‘‘ভায়াগ্রা’’ আমদানি করেও তার খুব একটা কিছু করা যায়নি। বিরক্তিই বেড়েছে। 

 তাই ঘুরেফিরে আবার কাজলকে দিয়েই ছবির আলোচনা করতে হচ্ছে।কাজল ফিরে এলেন অভিনয়ে। তাঁর কাছে আশা অনেক। কিন্তু ছবির গল্পেই যদি কোনও নতুনত্ব বা যুক্তিগ্রাহ্যতা না থাকে, তা হলে দশটা কাজলেও ছবি উদ্ধার হবে না। সিনেমা সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010214_10chitra1.utf8</DOCNO>
<TEXT>
 ২৭ মাঘ ১৪০৭ শনিবার ১০ ফেব্রুয়ারি ২০০১

 চিত্রকলা ও ভাস্কর্য ১.. মানুষ সম্পর্কে তাঁর অফুরন্ত আগ্রহ এলিয়ে থাকা নারীর শরীর। শীতের হাওয়ায় কাবু মানুষ। কিংবা হাতির পিঠে মাহুত। শরীরের নানা ফর্ম নিয়ে খেলা। লিখছেন দেবব্রত রায় জানুয়ারির ৯ থেকে ১৯ অল্টারনেটিভ আর্ট গ্যালারিতে শিল্পী বিপিন গোস্বামীর ভাস্কর্য আর ড্রইংয়ের প্রদর্শনীটিতে কলকাতার শিল্পপ্রেমিকরা শিল্পীর বেশ কিছু ভাল কাজ দেখার সুযোগ পেলেন। প্রথমেই একটি অভিযোগ দিয়ে আরম্ভ করি। কলকাতার বেশিরভাগ গ্যালারিতেই ভাস্কর্য প্রদর্শনীর জন্য যে আলোর প্রয়োজন তার ব্যবস্থা নেই। এবং যেহেতু ভাস্কর্যমাত্রেই ত্রিমাত্রিক, ছবির মতো ফ্ল্যাট, দ্বিমাত্রিক নয়, তাই মূর্তির চার পাশে ঘুরে সবটা দেখতে হয়। আলো শুধুমাত্র ভাস্কর্যের বাইরের আকারটিকেই ফুটিয়ে তোলে না; আলোকে নাটকীয় ভাবে ব্যবহার করে মূর্তির অন্তর্নিহিত রূপটিও দর্শকদের কাছে পৌঁছে দিতে হয়। ছবির ক্ষেত্রে আলো এত প্রয়োজনীয় নয়। 

 তা ছাড়া ভাস্কর যখন কাজ করেন তখনই এই আলোর কথাটা মাথায় রেখে মূর্তির মধ্যে আলো-ছায়া খেলা করার জায়গাগুলি রেখে দেন। ফলে সঠিক আলোর অভাবে অতি উচ্চ স্তরের কাজও ফ্ল্যাট, ম্যাড়মেড়ে মনে হতে পারে। যেমন হয়েছে এ বার বিপিন গোস্বামীর মতো শিল্পীর উৎকৃষ্ট কিছু কাজের পরিণতি দর্শকদের কাছে। 

 হেনরি মুরের মতো বিপিন গোস্বামীও বিশ্বাস করেন যে দীর্ঘদিন, নিরবচ্ছিন্ন ভাবে মানুষের শরীরের আকারকে নিয়ে ব্যাপক শিল্প চর্চাই ভাস্করের একমাত্র প্রাথমিক শিক্ষা হওয়া উচিত। এবং যেহেতু মানুষের শরীর হচ্ছে জটিল আর বৈচিত্রময় এক প্রাকৃতিক বস্তু, তাই একে আয়ত্ত করতে প্রয়োজন হয় তীক্ষ্ণ পর্যবেক্ষণের। ইতিহাসের আগের যুগ থেকে আজ পর্যন্ত শিল্পীর সবচেয়ে বড় আরাধ্য বিষয় হল, মানুষ। তার শরীরের গড়ন, তার মুখ আর অঙ্গ প্রত্যঙ্গের নানা ভাঁজ ও ভঙ্গি। ছবির ক্ষেত্রে যেমন রং আছে, রেখা আছে, আঁকার জন্য তৈরি জমি আছে; উল্টোদিকে ভাস্কর্যের ক্ষেত্রে আছে শুধু এক তাল মাটি না হয় তো এক খণ্ড পাথর বা এক টুকরো কাঠ। ফলে ভাস্করের কাজটা যে দুরূহ তাতে কোনও সন্দেহ নেই। বিপিন গোস্বামী এই দুরূহ কাজের মধ্যে দিয়ে মানুষ সম্পর্কে তাঁর অফুরন্ত আগ্রহ আমাদের কাছে প্রকাশ করেছেন নিজস্ব এক শিল্প-ভাষায়। তাঁর এই শিল্প-ভাষার বৈশিষ্ট্য হল আঙ্গিকের মিতব্যয়িতা। এই মিতব্যয়িতা এসেছে ক্রমাগত তাঁর প্রাথমিক সাফল্য অতিক্রম করতে করতে। 

 একটি ছাড়া এই প্রদর্শনীর সব কাজই ছিল ব্রোঞ্জের। ‘ভাই ফোঁটা’ বা ‘মেয়েদের চুল আঁচড়ানো’র মতো আটপৌরে বিষয় যেমন ছিল; তেমনই ‘ফ্লুট প্লেয়ার’, হাতির পিঠে মাহুত বা ‘হুকো খাওয়া’র মতো বৈচিত্রময় কাজগুলিও দেখতে ভাল লাগছিল। 

 পৃথিবার প্রায় সব ভাস্করদের একটি প্রিয় বিষয় হল এলিয়ে থাকা নারীর শরীর, যাকে ইংরেজিতে বলে রিক্লাইনিং ফিগার। বিপিন গোস্বামীর করাও দু’টি ‘রিক্লাইনিং লেডি’ ছিল। এখানেও বাহুল্যহীন আঙ্গিকে এক নির্মোহ দৃষ্টিতে নারীর শরীরের শুধু ফর্মটিকে নিয়েই খেলেছেন। ‘দি উইন্টার’-এ আমরা দেখি শীতের হাওয়ায় কাবু একটি মানুষকে জবুথুবু হয়ে বসে থাকতে। শীতের তীব্রতা প্রকাশ পেয়েছে এর শরীরের ভাষায়। 

 বিপিন গোস্বামীর কাজ ভাল লাগে বলেই একটি অপ্রিয় কথা সাহস করে বলছি। ইদানীং ভাস্কররা নিজেদের কাজের ‘পাতিনা’ বিষয় এত উদাসীন কেন? ছবির যেমন ‘ফিনিস’, ভাস্কর্যের তেমনই পাতিনা। দর্শকদের চোখের পক্ষে আরাম আর আনন্দদায়ক। 

 এই প্রদর্শনীতে সবচেয়ে নাড়া দেওয়া কাজ হল একটি অন্ধ পেঁচার মূর্তি। এক কোণে বসে আছে কোনও সর্বনাশের আশায়! প্যাঁচাটি এই সময়ের যেন প্রতীক। আপাত শান্ত বিপিন গোস্বামীর আজকের সময় ও সমাজ বিষয় উষ্মার এক তীক্ষ্ম প্রকাশ। কিন্তু প্রয়োজনীয় আলোর অভাবে কাজটিরই সর্বনাশ হয়েছে। 

 ‘ষ্ট্রিট ডুয়েলার’-এ ফুটপাতবাসীদের দেখেছেন ক্যামেরার টপ অ্যাঙ্গেলের মতো করে। ফুটপাথে জড়সড় হয়ে শুয়ে আছে কয়েক জন। কম্পোজিশনটি বেশ আকর্ষণীয়। 

 প্রদর্শনীতে একটি মাত্র দারুভাস্কর্য রয়েছে। ‘মাদার অ্যাণ্ড চাইল্ড’। মা-ছেলের সম্পর্কের শাশ্বত রূপটি ধরেছেন স্নিগ্ধ এক লিরিক্যাল কম্পোজিশনে। মেহগিনি কাঠের স্বাভাবিক ডিজাইনকে চমৎকার ভাবে কাজে লাগিয়েছেন। আর মায়ের মুখে হেনরি মুরের কাজের আদল আরও সর্বজনীন করেছে ভাস্কর্যটিকে। 

 ভাস্কররা মূর্তি গড়তে গড়তে ক্লান্ত হয়ে গেলে ড্রইংয়ের আশ্রয় নেন। কবিরা যেমন অন্য ভাষা থেকে কবিতা অনুবাদ করেন। বিপিন গোস্বামীর ড্রইংগুলি দেখে মনে হল ক্লান্তি কাটাতে নয়, নিজের ভাস্কর্যের ঋজু ফর্মকে ভাঙতেই এই ড্রইংগুলো করা। এখানে মানুষের সঙ্গে পাল্লা দিয়ে এসেছে নানা জীবজন্তু আর পাখিউড়ন্ত আর মৃত! কোথাও রেখা তারের মতো সরু, কোথাও মোটা ব্রাশের এক টানে আঁকা। কিন্তু সমস্ত রেখাই সজীবতায় ভরপুর। চোখ আর মনের পক্ষে আরামদায়ক। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010201_aaj.utf8</DOCNO>
<TEXT>


১৮ মাঘ ১৪০৭ বৃহস্পতিবার ১ ফেব্রুয়ারি ২০০১

আপনার আজকের দিনটি

দিনপঞ্জিকা

আবহাওয়া


</TEXT>
</DOC>
<DOC>
<DOCNO>1010113_panjika.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

দিনপঞ্জিকা দৃক্‌সিদ্ধ 

শনিবার ২৯ পৌষ ১৩ জানুয়ারি। 

চতুর্থী দিবা ১২-৩ পর্যন্ত। 

পূর্বফল্গুনী রাত্রি ৩-৩৭ পর্যন্ত। 

বারবেলা ৭-৪৩ মধ্যে পুনঃ ১-৬ থেকে ২-২৬ পুনঃ ৩-৪৭ গতে অস্তাবধি। 

অমৃতযোগ দিবা ৭-৬ মধ্যে পুনঃ ৭-৪৯ থেকে ৯-৫৭ পুনঃ ১২-৬ থেকে ১-৫ পুনঃ ২-২৭ থেকে ২-৫৮ পুনঃ ৩-৪০ থেকে ৩-৪৬। রাত্রি ১-৪ থেকে ২-৫০। 

মাহেন্দ্রযোগ রাত্রি ২-৫০ থেকে ৩-৪৩। 

অন্য পঞ্জিকা 

২৮ পৌষ। 

চতুর্থী সন্ধ্যা ৫-২৯-৩৯ পর্যন্ত। 

মঘা দিবা ১০-৪৬-২৯ পর্যন্ত। 

বারবেলা ১-৫-৩৪ থেকে ২-২৫-৪৮। 

অমৃতযোগ দিবা ৭-৬ মধ্যে পুনঃ ৭-৪৯ থেকে ৯-৫০ পুনঃ ১২-৫ থেকে ১-৪-৩৪ পুনঃ ২-২৬-৪৮ থেকে ২-৫৬ পুনঃ ৩-৩৮ থেকে ৫-৬। রাত্রি ১-৪ থেকে ২-৫০। 

মাহেন্দ্রযোগ রাত্রি ২-৫০ থেকে ৩-৪৪। 

১৭ শওয়াল। 


</TEXT>
</DOC>
<DOC>
<DOCNO>1010701_1rabimela1.utf8</DOCNO>
<TEXT>
 ১৬ আষাঢ় ১৪০৮ রবিবার ১ জুলাই ২০০১

 মানিয়ার পড়াশুনা শৈবাল চট্টোপাধ্যায় 

 সেই মানিয়া পরে নোবেলজয়ী বিজ্ঞানী বিদ্যালয় স্তরের শেষ পরীক্ষায় অর্থাৎ মাধ্যমিক বা উচ্চ-মাধ্যমিক পরীক্ষায় প্রথম হয়ে কোনও ছাত্র বা ছাত্রী খবরের শিরোনামে আসার সৌভাগ্য লাভ করে। সেটাই স্বাভাবিক। কিন্তু অস্বাভাবিক সেটাই যদি সেই ছাত্র বা ছাত্রী পরীক্ষার ফল প্রকাশের অব্যবহিত পরেই কোনও কারণে পড়াশুনা বন্ধ রাখতে বাধ্য হয়। এমন ঘটনাই ঘটেছিল এক বিশ্ববরেণ্য বিজ্ঞানীর জীবনে। 

 সময়টা ঊনবিংশ শতাব্দের শেষ ভাগ। রাশিয়ায় তখন অত্যাচারী জার সম্রাটের শাসন চলছে। পূর্ব ইউরোপের অন্যান্য দেশগুলির মত পোল্যাণ্ডও সেই শাসনে জর্জরিত এক পরাধীন রাষ্ট্র। দেসের জনগণের স্বাধীনতা বলতে কিছু নেই। ভাষা, শিক্ষা, কাজকর্ম সব কিছুই সেই রাজার নিয়ন্ত্রণে। এমনকী দেশের লোকেদের মাতৃভাষার চর্চা করাও নিষিদ্ধ। স্ত্রীশিক্ষা বিদ্যালয়-স্তর অবধি চালু থাকলেও বিশ্ববিদ্যালয়ের উচ্চ-শিক্ষায় মেয়েদের প্রবেশ নিষেধ। এ হেন পরিবেশে হঠাৎই এক আশ্চর্য ঘটনা ঘটল। ১৮৮৩ সালের ১২ জুন স্কুল ফাইন্যাল পরীক্ষার ফল বেরিয়েছে, আর সেই ফলাফলের তালিকায় একেবারে প্রথমেই জ্বলজ্বল করছে একটি মেয়ের নামমানিয়া স্‌ক্লোডোভোস্কা। 

 মাতৃহীনা মানিয়া বরাবরই মেধাবী ছাত্রী। এই ঘটনা তাই মানিয়া আর তার বাড়ির লোকজনের কাছে খুবই আনন্দের হলেও অপ্রত্যাশিত ছিল না। আর সেই কারণেই এত আনন্দের মধ্যেও একটা দুঃখের স্রোত বয়ে যাচ্ছিল ওদের মনের মধ্যে পরীক্ষার ফল বেরনোর আগে থেকেই। বিদ্যালয়ের পাঠ তো চুকল, কিন্তু এর পর! পরীক্ষায় প্রথম হয়েও দেশের অদ্ভুত নিয়মের বেড়াজালে উচ্চ-শিক্ষার পথ মানিয়ার কাছে রুদ্ধ। আবার বাড়ির অবস্থাও এমন কিছু ভাল নয় যে সে বিদেশে গিয়ে আবার পড়াশুনা চালাতে পারে। তার আপন দিদি ব্রোনিয়া অত্যন্ত মেধাবী হওয়া সত্ত্বেও পড়াশুনা বন্ধ রেখে বাড়িতে বসে থাকতে বাধ্য হয়েছে। 

 প্রথম দুটো বছর কেমন যেন দিশেহারা হয়েই কাটাল মানিয়া। তারপর দিদি ব্রোনিয়াকে অনুসরণ করে বাড়ি বাড়ি ছাত্র পড়িয়ে বিদেশে যাওয়ার জন্য অর্থ উপার্জনের চেষ্টা শুরু করল। কিন্তু সে কি দু’একশো টাকার কথা! কিছুতেই স্বপ্ন আর বাস্তব হয় না যেন। হঠাৎই মনে মনে এক ফন্দী এঁটে ফেলল সতেরো বছরের সেই কিশোরী। নিজে আরও বেশি বাড়ি বাড়ি ঘুরে পড়াবার কাজ নিয়ে দিদি ব্রোনিয়াকে জোর করে ফ্রান্সে ডাক্তারি পড়তে পাঠিয়ে দিল। মাধ্যমিক স্তরে প্রথম হওয়া ছাত্রীটি দীর্ঘ সাত বছর পড়াশুনা বন্ধ রেখে জোগাড় করে ফেলল বিদেশ যাওয়ার খরচ। অবশেষে দিদি ব্রোনিয়ার ডাকেই ১৮৯১ সালে ট্রেনের একটি তৃতীয় শ্রেণীর কামরায় কাঠের চেয়ারে বসে রওনা দিল প্যারিসের দিকে, লক্ষ্য সোরবন বিশ্ববিদ্যালয়। 

 এর পর মানিয়াকে আর থামতে হয়নি। বিশ্ববিদ্যালয়ের সমস্ত পরীক্ষায় প্রথম স্থান অধিকার করে মানিয়া গবেষণা শুরু করে প্যারিসের স্কুল অব ফিজিক্স এণ্ড কেমিষ্ট্রির তরুণ অধ্যাপক পিয়ের কুরির সঙ্গে। অতঃপর তাঁরা বিবাহসূত্রে আবদ্ধ হন। মানিয়া রূপান্তরিত হন মাদাম মারি কুরি নামে। তাঁদের অবিস্মরণীয় গবেষণায় আবিষ্কৃত হয় পোলোনিয়াম, রেডিয়াম প্রভৃতি তেজষ্ক্রিয় ধাতুগুলি। এই গবেষণার স্বীকৃতি স্বরূপ সুইডেনের নোবেল কমিটি মাদাম কুরিকে দু’বার নোবেল পুরস্কারে সম্মানিত করে। 


</TEXT>
</DOC>
<DOC>
<DOCNO>1010223_18rabidhara.utf8</DOCNO>
<TEXT>
 ৬ ফাল্গুন ১৪০৭ রবিবার ১৮ ফেব্রুয়ারি ২০০১

 রবিবাসরীয় ধারাবাহিক রহস্য উপন্যাস: ৪৫ জলে দস্যু ডাঙায় বাঘ শেখর বসু 

 ছবি: সুব্রত চৌধুরী প্রশাসন ঝাঁপিয়ে পড়লে অনেক কাজই অস্বাভাবিক দ্রুত গতিতে হয়ে যায়। এখানেও তাই হয়েছিল। দিনের আলো ভাল ভাবে ফোটার আগেই অনেকগুলো ব্যবস্থা নেওয়া হয়ে গিয়েছে। সুচিকিৎসার জন্যে স্থানীয় একটা নার্সিংহোমে ভর্তি করা হয়েছে ডেভিস আর হার্ডিকে। হার্ডির হাত থেকে গুলি বার করে দিয়েছে সার্জেন। বাঘের কামড়ে জখম ডেভিসের চিকিৎসা শুরু হয়ে গিয়েছে নার্সিংহোমে পৌঁছবার প্রায় সঙ্গে সঙ্গেই। 

 নার্সিংহোমে এই দুই সাহেব ছাড়া জায়গা পেয়েছে গুনিন হিরু মণ্ডল। লোকটার জ্ঞান ফিরছে মাঝেমধ্যে, কিন্তু অজ্ঞান হয়ে যাচ্ছে ঠিক পরের মুহূর্তেই। একটা রুমে আছে গণেশ, ওর জ্ঞান ফেরেনি এখনও। আর একটা রুমে আছেন কৌশিকের সহকারী মুখার্জিবাবু। মানুষটির শরীর-স্বাস্থ্যে বড় রকমের কোনও গোলমাল দেখা দেয়নি, কিন্তু কয়েক দিনের দুর্ভোগ আর দুর্ভাবনায় অসম্ভব দুর্বল হয়ে পড়েছেন। 

 প্রত্যেকেরই চিকিৎসা চলছে পুরোদমে। মুখার্জিবাবুর ঘরটা বাদ দিয়ে বাকি চারটে ঘরেই পুলিশ পোস্টিং। নার্সিংহোমের সদর-দরজাতেও পুলিশ-পাহারা। হার্ডির সঙ্গী মহাদেব দাসকে থানার লক-আপে রাখা হয়েছে। 

 অল্প সময়ের মধ্যে ভয়ংকর যে-সব ঘটনা ঘটে গিয়েছে, তার ধাক্কায় রীতিমত বিহ্বল হয়ে পড়েছিল জোসি। মুখে কোনও কথা নেই। চলাফেরাতেও আড়ষ্ট ভাব। 

 কৌশিক পুলিশের দুই বড় কর্তার অনুমতি নিয়ে জোসিকে সঙ্গে করে কাছের একটা গেস্টহাউসের দিকে রওনা দিল। সঙ্গে আর্মড গার্ড। পথে কিছু দরকারি কথাবার্তা সেরে নিয়েছিল কৌশিক। 

 গেস্টহাউসের সিটিংরুমে লিজিয়া, রনি আর ব্রিটিশ ডেপুটি হাই কমিশনের প্রেস অ্যাণ্ড পাবলিক অ্যাফেয়ার্সের চিফ অমিতাভ পাল গল্প করছিলেন। জোসি ওখানে পৌঁছতেই উঠে দাঁড়িয়েছিল লিজিয়া আর রনি। 

 জোসির বিহ্বলতা এখনও বুঝি পুরোপুরি কাটেনি। লিজিয়া আর রনিকে হঠাৎ এখানে দেখে ও চমকে উঠেছিল, খুশিও হয়েছিল খুব। কিন্তু চমক বা আনন্দ  দুটোর কোনওটারই স্বাভাবিক প্রকাশ দেখা যাচ্ছিল না ওর মধ্যে। একটু আগে সুন্দরবনের মধ্যে ভয়ংকর যে ঘটনা ঘটে গিয়েছে, তার ধাক্কায় বুঝি এখনও কিছুটা অসাড়। লিজিয়া ছুটে গিয়ে বন্ধুকে জড়িয়ে ধরতেই রীতিমত কেঁপে উঠেছিল জোসি। চোখ ফেটে ওর জল পড়েছিল কয়েক ফোঁটা। 

 লিজিয়া বন্ধুকে ধরে ধরে একটা চেয়ারে বসিয়ে দিয়েছিল। রনি এসে জোসির হাত ঝাঁকিয়ে দিয়ে জিজ্ঞেস করল, ‘সুন্দরবন তোমার কেমন লাগছে বলো?’ 

 হাতের রুমাল দিয়ে চোখের জল চট করে মুছে নিয়ে মৃদু হেসে উত্তর দিল জোসি, ‘গ্রেট! তোমরা হঠাৎ এখন এখানে?’ 

 ‘তোমাকে একটা সারপ্রাইজ দিতে এলাম।’ 

 রনির কথায় ম্লান হাসি হেসে জোসি বলল, ‘‘হ্যাঁ, ইট’স আ প্লেজান্ট সারপ্রাইজ। আমি খুব খুশি হয়েছি।’’ 

 জোসিকে বেশ ক্লান্ত দেখাচ্ছিল। লিজিয়া সহানুভূতির গলায় বলল, ‘শি নিড্‌স সাম রেস্ট।’ 

 ওর কথায় সায় দিল রনি। ‘হ্যাঁ, তুমি ঠিকই বলেছ। জোসির একটু বিশ্রাম দরকার। এই গেস্টহাউসেই তো কয়েকটা রুম আছে, জোসি তো এখানেই বিশ্রাম নিতে পারে।’ 

 রনির কথায় এবার সায় দিল কৌশিক। ‘বিশ্রাম নেওয়ার জন্যেই তো গেস্টহাউসটা নেওয়া হয়েছে। জোসির শুধু বিশ্রাম নেওয়া নয়, তোমাদের সঙ্গে আলাদা ভাবে একটু গল্প করারও দরকার। ট্রমা কাটাবার জন্যে এই দুটোই খুব জরুরি। তার আগে তোমাদের তিনজনের কাছে পুলিশ একটু সাহায্য চাইছে।’ ব্রিটিশ ডেপুটি হাই কমিশনের প্রেস অ্যাণ্ড পাবলিক অ্যাফেয়ার্সের চিফ অমিতাভ পালের দিকে তাকিয়ে কৌশিক বলল, ‘মিস্টার পাল, পুলিশ আপনার কাছ থেকেও কিছুটা সাহায্য চায়।’ 

 সাহায্য করার প্রস্তাব পুলিশের পক্ষ থেকে যত বিনীত এবং শিষ্ট ভঙ্গিতেই আসুক না কেন, প্রত্যেকেই জানে  ওই প্রস্তাব ফিরিয়ে দেওয়া যায় না। ওই ধরনের অনুরোধকে গোড়াতেই আদেশ ভেবে নেওয়া ভাল। এমন একটা ব্যাখ্যা এই চারজনের মাথাতেই বুঝি খেলে গিয়েছিল। সুতরাং অতি মাত্রায় বাধ্য মানুষের ভঙ্গিতে পুলিশের নির্দেশ পালন করল চারজনেই। উপস্থিত কাজ বলতে পুলিশের জেরার মুখে দাঁড়ানো এবং বিবৃতি দেওয়া। আইডেন্টিফিকেশনের কাজটা পরে হবে। 

 প্রথম দফার কাজ মেটার পরে জেলার এস. পি চৌধুরী চারজনকে ধন্যবাদ জানিয়ে বললেন, ‘আপনারা এখন বিশ্রাম নিন, পরে আর একটু ট্রাবল দেব।’ 

 গেস্টহাউসে চারজনকে রেখে বেরিয়ে এল এস. পি চৌধুরী, স্থানীয় থানার ও. সি গুরুচরণ দে আর তরুণ গোয়েন্দা কৌশিক মিত্র। অতিথি নিবাসের গেটে পুলিশ বসে গিয়েছিল। 

 সি. আই-এর অফিস গেস্টহাউস থেকে জিপে মাত্র তিন মিনিটের পথ। এস. পি সাহেব সঙ্গীদের নিয়ে ওখানে এসে হাজির হলেন। সি. আই শ্রীকৃষ্ণ মাইতির চেয়ারে বসেছিলেন কলকাতা পুলিশের গোয়েন্দাপ্রধান সন্দীপ দেব। উলটো দিকের চেয়ারে শ্রীকৃষ্ণ। 

 এস. পি আসতেই থানার সবাই নড়েচড়ে উঠলেন। সন্দীপ দেব বেশ আগ্রহের সঙ্গে জিজ্ঞেস করলেন, ‘ওদিককার খবর কী?’ 

 একগাল হেসে এস. পি উত্তর দিলেন, ‘আমাদের গ্রেট প্রাইভেট ইনভেস্টিগেটর আগে যা-যা বলেছিলেন, সব তো দেখছি সেই দিকেই এগোচ্ছে।’ 

 ‘কী রকম, শুনি।’ 

 এস. পি চৌধুরী মৃদু হেসে বললেন, ‘আমরা সবাই কৌশিকের কাছ থেকে অল্প অল্প শুনেছি। এবার পুরোটা শুনতে হবে। কিন্তু এ ভাবে খালি পেটে শোনা যাবে না। মাইতি, আপনার সেই বিখ্যাত আড়াই প্যাঁচ কোথায়?’ 

 ঝলমলে মুখে সি. আই মাইতি বললেন, ‘আমি স্যার দোকানদারকে অনেক আগেই বলে দিয়েছি। বলেছি, বেশ বড় করে আর কড়া করে ভাজবে। হয়ে এল বোধহয়। এই দেখ তো ।’ 

 মাইতির কথা শেষ হওয়ার আগেই সাদা পোশাকের একজন কনস্টেবল ছুটল জিলিপির দোকানে। ফিরে এল একটু বাদেই মস্ত দুই চাঙারি জিলিপি নিয়ে। 

 অফিসের ওপরেই সি. আই সাহেবের কোয়ার্টার্স, ওখান থেকে কয়েকটা প্লেট নিয়ে আসার পরে প্লেট ভর্তি জিলিপি ধরানো হল সবার হাতে। 

 লালচে, রসে টইটম্বুর গরম-গরম জিলিপির প্রশংসায় পঞ্চমুখ হলেন সবাই। কৌশিকের সন্দীপদা বললেন, ‘জিলিপি মুখে দেওয়ার পরেই বুঝতে পারলাম, সত্যিই বেশ খিদে পেয়ে গিয়েছিল। খিদের অবশ্য দোষ কী, কাল মাঝরাত্তির থেকেই তো ধকল চলছে আমাদের সবার। সব চেয়ে আনন্দের খবর, অপারেশনটা সাকসেসফুল। নাও কৌশিক, শুরু করো তোমার কাহিনী। আমরা তোমরা নির্দেশে কম-বেশি হাত লাগিয়েছি কাজে, কিন্তু পুরো ঘটনাটা কেউই আমরা জানি না। তদন্ত শেষ, তোমার তো মুখ খোলার ব্যাপারে এখন আর কোনও আপত্তি থাকার কথা নয়। নাও, শুরু করো। আচ্ছা, দিব্যি তো সুন্দরবনে বেড়াতে এসেছিলে। চমৎকার ট্রিপ। সঙ্গীসাথিরাও বেশ কালারফুল। হঠাৎ কেন তোমার মনে হল যে, এর মধ্যে কিছু গোলমেলে ব্যাপার আছে?’ 

 কৌশিক ইতিমধ্যে একটা জিলিপি খেয়ে ফেলেছে। আঙুলের মাথার রসটুকু চুষে নিয়ে লাজুক মুখে বলল, ‘বড়-বড় কাজগুলো আপনারাই করেছেন, আমাকে অকারণে অত বাহবা দেবেন না 

 গোয়েন্দার কথার জোরালো প্রতিবাদ উঠল তিন দিক থেকে। এস. পি চৌধুরী মৃদু হেসে বললেন, ‘ঠিক আছে, আমরা আপনাকে কোনও ক্রেডিট দেব না, আপনি গোটা ব্যাপারটা আমাদের চটপট শুনিয়ে দিন।’ 

 বেলা মাত্র সাড়ে আটটা। সকালের নরম হলুদ রোদ ছড়িয়ে পড়েছে চারদিকে। জানলা দিয়ে বাইরের দিকে একবার তাকিয়ে নেওয়ার পরে কৌশিক বলল, ‘সত্যিই, দারুণ শুরু হয়েছিল আমাদের সফর। ভেবেছিলাম  শুয়ে বসে, গল্প করে আর অসাধারণ প্রকৃতি দেখে চমৎকার কেটে যাবে দিনগুলো। শুরুটা দিব্যি ছিল, কিন্তু প্রথম খটকা লাগে গণেশ ঢালির রহস্যজনক চালচলন দেখে। নজর রেখেছিলাম ওর ওপর। বুঝতে পেরেছিলাম, ও একা নয়  ওর পেছনে আরও কয়েকজন আছে। এই সময় রনির চিঠিটা হাতে আসে, আর ওটা পড়তেই রহস্যের চেহারা বেশ কিছুটা স্পষ্ট হয়ে যায়।’ 

 ‘রনি কি চিঠি দিয়েছিল তোমাকে?’ 

 ‘না, আমাকে নয়, ওর কাকা মানে আমাদের পূর্ণদাকে। কলকাতা ছাড়ার আগেই চিঠিটা ওঁর হাতে এসেছিল, কিন্তু ঘটনাচক্রে ওটা তখন আর ওঁর পড়া হয়ে ওঠেনি। সুন্দরবনের নদীতে লঞ্চে চেপে দু-তিনটে দিন কাটাবার পরে চিঠিটা উনি পড়ে আমাকে শুনিয়েছিলেন। জোসিকে হাসনাবাদের ফেরিঘাটে আমাদের চেনা যাতে সহজ হয় তার জন্যে জোসির একটা ফোটোগ্রাফ পাঠিয়েছিল রনি। তিনজনের ছবি  মধ্যিখানে জোসি, একদিকে ওর একদা বয়ফ্রেণ্ড ক্রিস্টি ক্যাম্পবেল অন্যদিকে রনি। রনি জানিয়েছে, এই ক্যাম্পবেলের সঙ্গে জোসির সম্পর্ক ইদানীং একেবারেই চটে গেছে। কারণ ছেলেটা ভিড়ে গেছে মাফিয়াদের সঙ্গে। এখন তো গ্যাং-লিডার। একটা সময় জোসি ওকে সঙ্গে নিয়েই সুন্দরবনে আসার কথা ভেবেছিল। ক্যাম্পবেলের থুতনিতে ছাগলদাড়ি, কার সঙ্গে ওর চেহারার খুব যেন মিল। বেশ চেনা-চেনা লাগছিল। শেষকালে মনে মনে ওই ছাগলদাড়িটা মুছে দিতেই চিনে ফেলেছিলাম ওকে।’ 

 ‘কে ও?’ 

 ‘ভারতে ও নাম-পরিচয় ভাঁড়িয়ে এসেছে। এখানে ওর নাম গর্ডন এস হার্ডি। কী জন্যে এসেছে? না, সুন্দরবনের ইকো-সিস্টেম নিয়ে গবেষণা করতে ।’ 

 বেশ তারিফ করার গলায় সন্দীপ দেব বললেন, ‘তোমার চোখ তো দারুণ! ছবি দেখেই চিনে ফেললে লোকটাকে। ছবিতে আবার দাড়ি আছে, এখানে তা নেই।’ 

 একটু বিব্রত মুখে কৌশিক বলল, ‘না-না, আমাকে খুব ভাল একজন অবজারভ্যান্ট হিসেবে ধরে নেবেন না। আসলে হাসনাবাদে আসার পথে এই লোকটা আর ওর সঙ্গীকে পেয়েছিলাম আমরা। লোকটার কপালে খুব পরিষ্কার একটা আইডেন্টিফিকেশন মার্ক আছে  চুলের গোড়া থেকে ভুরু পর্যন্ত লম্বা একটা কাটমার্ক। থুতনিতেও সদ্য-শুকনো মস্ত একটা কাটা দাগ। ফোটোগ্রাফ দেখে বুঝলাম, থুতনির চোট সারাবার জন্যে সাধের দাড়ি ফেলে দিতে হয়েছে সাহেবকে। রনির চিঠিতে আরও একটা খবর জানতে পেরে রীতিমত চমকে উঠেছিলাম আমি 

 ‘কী খবর?’ 

 ‘রনি লিখেছে, ডেভিসের ডান হাতে কালনাগিনীর উল্‌কি আছে, কিন্তু আমরা তো উলটো দেখছি। সাহেবের বাঁ হাতে উল্‌কি।’ 

 চোখ একটু ধারালো করে এস. পি চৌধুরী বললেন, ‘ডান হাত বাঁ হাত লিখতে গিয়ে অনেক সময় একটু উলটোপালটা হয়ে যায় কিন্তু ।’ 

 সায় দিয়ে কৌশিক বলল, ‘ঠিক। প্রথমে আমারও তাই মনে হয়েছিল। ডেভিস ন্যাটা, কাজের হাতকে আমরা অনেক সময় ডান হাত ভেবে নিই।’ 

 চৌধুরী বললেন, ‘ডেভিসকে দেখে তেমন কিছু হয়তো মনে হয়েছিল রনির।’ 

 একটা ঢোক গিলে কৌশিক বলল, ‘কিন্তু এক্ষেত্রে তেমন ভাবার সম্ভাবনা ছিল না। ডেভিসকে রনি আগে দেখেনি। শুধু রনি নয়, জোসিও আগে কখনও ডেভিসকে দেখেনি।’ 

 অবাক হলেন সন্দীপদা। ‘আগে দেখেনি মানে!’ 

 একটু হেসে কৌশিক বলল, ‘ভারতে আসার আগে পর্যন্ত জোসির সঙ্গে ডেভিসের পরিচয় ছিল শুধুমাত্র চিঠিপত্রের মাধ্যমে।’ 

 ‘অ্যাঁ! কী বলছ!’ 

 ‘পূর্ণদা ভাল বলেছেন। বলেছেন, এই সব ঘটনার দিকে তাকালেই জিনে বিশ্বাস করতে ইচ্ছে করে। অ্যাডভেঞ্চারের দিকে বিরাট ঝোঁক না থাকলে সাড়ে তিনশো-চারশো বছর আগে কারও পক্ষে ভূপর্যটক হওয়া সম্ভব ছিল না। উত্তরাধিকার সূত্রে বার্নিয়েরের অ্যাডভেঞ্চারের নেশা জোসিও পেয়েছে।’ 

 চৌধুরীর দৃষ্টি আবার ধারালো হয়ে উঠেছিল। ‘জোসির সঙ্গে ডেভিসের যোগাযোগটা ঠিক কী ভাবে হয়েছিল?’ 

 ‘এই যে লিজিয়া  ডেভিসের প্রাক্তন বউ, এর সঙ্গে জোসি জুরিখের একটা অফিসে কিছুদিন একসঙ্গে কাজ করেছিল। সুন্দরবন বলতে জোসি অজ্ঞান। তাই শুনে লিজিয়া বলেছিল, ওর আগের বর আবার ভারতবর্ষ বলতে অজ্ঞান। ভারতের তন্ত্রমন্ত্রের ওপর দারুণ আস্থা। তান্ত্রিক-ফকিরের কেরামতিতে অসম্ভব বিশ্বাসী। জোসিও তাই, ব্যস ওটা ওদের একটা ষ্ট্রং মিটিং পয়েন্ট হয়ে গিয়েছিল। কলকাতার ব্রিটিশ ডেপুটি হাই কমিশনের ঠিকানায় ডেভিসকে চিঠি দিয়েছিল জোসি। ডেভিস কাশী-মথুরা-বৃন্দাবন-আজমিরে ঘোরাঘুরি করলেও কলকাতায় আসত প্রায়ই। পুরনো অফিসে চিঠিপত্রের খোঁজে যেত। ব্যস, এখানেই জোসির চিঠি ওর হাতে আসে। তার পরেই চিঠির লেনদেন, একসঙ্গে সুন্দরবন ঘোরার পরিকল্পনা। লিজিয়া অবশ্য জোসিকে নানা ভাবে আটকাবার চেষ্টা করেছিল। বলেছিল, ডেভিস পুরো খ্যাপা। তুমি ওর খপ্পরে পোড়ো না। কিন্তু বোঝানোয় কোনও ফল হয়নি। সুন্দরবন অল্পবয়স থেকে জোসির মস্ত এক অবসেশন।’ 

 ‘কেন, পৃথিবীর সব জায়গা ছেড়ে সুন্দরবনের ওপর এত আগ্রহ কেন?’ 

 চৌধুরীর প্রশ্নের জবাবে কৌশিক বলল, ‘ও, আপনি এই দিকের ব্যাপারটা পুরো জানেন না। মুঘল যুগে ভারতে এসেছিলেন ফরাসি পর্যটক বার্নিয়ের। ফিরে গিয়ে দুর্ধর্ষ এক ভ্রমণকাহিনী লেখেন। ওই ভ্রমণকাহিনীতে বাংলাদেশ সম্পর্কে বার্নিয়ের উচ্ছ্বসিত। লিখেছেন, পৃথিবীতে সোনার দেশ যদি কোথাও থাকে, তা হল এই বাংলাদেশ। তা, পূর্বপুরুষের ওই ভ্রমণকাহিনীতে সোনার বাংলার হদিশ পেয়ে অল্পবয়স থেকেই জোসি উত্তেজিত। কষ্ট করে বাংলা শিখেছিল। ওর আগের স্বামী ছিল বাঙালি। বাংলা ভাষায় সড়গড় হয় তখন থেকেই। তবে শুধু সোনার দেশ বাংলাদেশ দেখতে আসা নয়, পরের উদ্দেশ্যটাই বড় হয়ে উঠেছিল জোসিদের কাছে।’ 

 ‘পরের উদ্দেশ্য! কী সেটা?’ 

 ‘গুপ্তধন উদ্ধার করা।’ 

 কথাটা শুনে চমকে উঠেছিল ঘরের সবাই। ‘গুপ্তধন!’ 

 কয়েক মুহূর্ত চুপ করে থাকার পরে কৌশিক স্পষ্ট ভাষায় বলল, ‘হ্যাঁ, গুপ্তধন। লঞ্চে জোসিদের চালচলন, মাঝরাত্তিরে সুন্দরবনের কোর-এরিয়ায় ঢোকা দেখে আমার এই রকম একটা সন্দেহ তৈরি হয়েছিল। একদিন লুকিয়ে ডেভিসের ঘরে ঢুকে জঙ্গলের মধ্যে তৈরি মন্দিরের একটা নক্‌শা দেখেছিলাম। পুরো ব্যাপারটা পরে জানতে পারি রনির সঙ্গে কথা বলার পরে। একটু আগে জোসিকে নিয়ে লিজিয়াদের ওখানে যাওয়ার পথে জোসিও কনফার্ম করেছে ব্যাপারটা।’ 

 সবার মুখেই কৌতূহলের ছাপ পড়েছিল। চৌধুরী বললেন, ‘বিষয়টা একটু খুলে বলুন তো?’ 

 কেশে গলা পরিষ্কার করে কৌশিক বলল, ‘‘আজ থেকে সাড়ে তিনশো-চারশো বছর আগে ফরাসি দেশে একটা নিয়ম ছিল  কেউ বই ছেপে বার করতে চাইলে দেশের সম্রাটের অনুমতি নিতে হবে। পাণ্ডুলিপি পরীক্ষা করে দেখার জন্যে সম্রাটের নাকি একটি বিশেষজ্ঞ কমিটি ছিল। সেই কমিটির কাছে বার্নিয়ের পাণ্ডুলিপি জমা দিয়েছিলেন। কিন্তু সবটা দেননি, কয়েকটা পরিচ্ছেদ সরিয়ে রেখেছিলেন। সেগুলো শেষ পর্যন্ত আর ছাপেনইনি। অপ্রকাশিত পাণ্ডুলিপির ওই পাতাগুলো পুরনো দিনের কিছু দলিল-দস্তাবেজের সঙ্গে বার্নিয়েরের পরিবারে রয়ে গিয়েছিল। কেউ বোধহয় ওগুলো সে ভাবে খুঁটিয়ে পড়েনি। এতকাল বাদে জোসি পড়ে। একবার নয়, বহুবার। মুঘল যুগের হিন্দুস্থানের নানা রকম প্রথা, আচার, সংস্কারের কথা লেখা আছে ওই সব পরিচ্ছেদে। লেখা আছে তন্ত্রমন্ত্রের কথা, সাধু-সন্ন্যাসী-পির-ফকিরের কথা। সেই আমলে ভারতে তুকতাক আর তন্ত্রমন্ত্রের ওপর আস্থা ছিল অসংখ্য লোকের। বিশ্বাস করত তাগা-তাবিজ, পাথরটাথর মানুষের ভাগ্য ফিরিয়ে দিতে পারে।’ 

 কলকাতা পুলিশের গোয়েন্দাপ্রধান একটু বাঁকা হাসি হেসে বললেন, ‘এদিক থেকে সাড়ে তিনশো-চারশো বছর আগের ভারতের সঙ্গে আজকের ভারতের খুব মিল। জ্যোতিষী, তাগা-তাবিজ, আর পাথরটাথরের ওপর যত দিন যাচ্ছে মানুষের বিশ্বাস তত বাড়ছে।’ 

 কৌশিক হেসে বলল, ‘ঠিক। পূর্ণদা এই বিষয়ে বার্নিয়েরের চমৎকার একটি ব্যাখ্যার কথা বলেছিলেন সেদিন। বার্নিয়ের নাকি লিখেছেন, মানুষের অভাব-অভিযোগ, নিরাপত্তাহীনতা যত বাড়ে, মানুষ তত বেশি করে এই সব অলৌকিক ব্যাপারস্যাপারের দিকে ঝুঁকে পড়ে।’ 

 বেশ তারিফ করার গলায় সন্দীপ দেব বললেন, ‘বাহ্‌! চমৎকার ব্যাখ্যা। মুঘল পিরিয়ডের শেষের দিকে তো ভারতের অবস্থা যাচ্ছেতাই হয়ে গিয়েছিল। সাধারণ মানুষের নিরাপত্তাবোধ বলে কিছুই ছিল না। এখনও তো তাই। প্রতিদিন ডাকাতি, খুনখারাবি। দিনের বেলায় শহরের মিনিবাসে পর্যন্ত ছুরি, পিস্তল দেখিয়ে ডাকাতি। তাগা-তাবিজ, পাথরওয়ালাদের রমরমাও বাড়ছে এই সব ঘটনার সঙ্গে পাল্লা দিয়ে।’ 

 শ্রোতাদের কেউই কিন্তু মূল প্রসঙ্গ থেকে সরতে চাইছিলেন না। এস. পি চৌধুরী গলা একটু ওপরে তুলেই প্রশ্ন করে বসলেন, ‘গুপ্তধন উদ্ধারের ব্যাপারটা কী যেন বলছিলেন?’ 

 জবাব দেওয়ার জন্যে তৈরিই ছিল কৌশিক। প্রশ্ন শোনার সঙ্গে সঙ্গে মুখ খুলল ওর। ‘মুঘল আমলের শেষের দিকে ভারতের শুধুমাত্র সাধারণ মানুষরাই নয়, রাজারাজড়ারাও নিজেদের যথেষ্ট পরিমাণে নিরাপদ মনে করতেন না। দেশে ব্যক্তিগত মালিকানা বলে কিছু ছিল না, দেশের সব কিছুই সারা হিন্দুস্থানের একচ্ছত্র অধিপতি সম্রাটের। দেশে গাদা-গাদা রাজারাজড়া ছিল। কিন্তু সম্রাটের ইচ্ছেটাই সব। আজ যে রাজা, কাল সে ফকির। সুতরাং সোনাদানা, হিরে জহরত, টাকা পয়সা লুকিয়ে ফেলার একটা ঝোঁক ছিল ধনী মানুষদের মধ্যে। রাজারাও এই নিয়মের বাইরে যায়নি। সুন্দরবন এলাকায় গভীর জঙ্গলের মধ্যে রাজারাজড়ারাও মন্দির বানাত। অনেকে সেই সব মন্দিরে নিজেদের ধনসম্পদ লুকিয়ে রাখত। কোথাও কোথাও আবার মন্ত্রতন্ত্র পড়ে মানুষ বা প্রাণীকে যক্ষ বানিয়ে পাহারা দেওয়ার কাজ চালানো হত। বার্নিয়েরের ভ্রমণকাহিনীর অপ্রকাশিত অংশে এই সব বৃত্তান্ত লেখা আছে।’ 

 ‘ওহ্‌! জোসি তা হলে ওই সব কাহিনী পড়ে গুপ্তধন উদ্ধার করতে এসেছিল!’ 

 ‘না, শুধু ওই সব কাহিনী নয়। বার্নিয়ের একবার প্রচণ্ড এক সাইক্লোনের মধ্যে পড়েছিলেন। মারাত্মক সেই ঝড়ের বর্ণনা আছে ওঁর ভ্রমণকাহিনীতে, তবে এই প্রসঙ্গে আরও অনেক কিছু আছে  সাইক্লোনের ভয়ে কয়েকদিন সুন্দরবন এলাকায় থেকে গিয়েছিলেন উনি। তখনকার পণ্ডিতরা জানিয়েছিলেন, শিগ্‌গিরই আবার ভয়ংকর এক সাইক্লোন দেখা দিতে পারে। কিন্তু এই সময় জরুরি ব্যবসার কাজে বার্নিয়েরকে উত্তর ভারতের পথে রওনা হতে হয়েছিল। রওনা হওয়ার আগে ঝড়ের ভয়ে সুন্দরবনের একটা মন্দিরের মধ্যে নিজের অনেক ধনসম্পদ লুকিয়ে রেখেছিলেন। পাহারার কাজ যাতে পাকা হয় তার জন্যে স্থানীয় সাধু-সন্ন্যাসী পির-ফকির ধরে লুকনো সম্পদের ওপরে তন্ত্রমন্ত্রের বন্ধন দিয়েছিলেন।’ 

 অবাক চোখে সন্দীপ দেব বললেন, ‘বলো কী হে!’ 

 ‘তন্ত্রেমন্ত্রে বিশ্বাসী হলে কী হবে, সাহেবের তো পশ্চিমী শিক্ষা ছিল, সুতরাং ওই মন্দির চেনার সুবিধের জন্য মন্দির উনি লাগোয়া-এলাকার নিখুঁত একটা নকশা বানিয়েছিলেন। উত্তর ভারত থেকে ফ্রান্সে ফিরে যেতে বাধ্য হয়েছিলেন বার্নিয়ের। হয়তো ওঁর আশঙ্কা হয়েছিল, আর কখনও ভারতে আসতে পারবেন না। তাই অপ্রকাশিত ভ্রমণবৃত্তান্তে গুপ্তধনের বৃত্তান্তের সঙ্গে মন্দিরের ওই নকশাটাও রেখে দিয়েছিলেন। জোসি ওটা জানার পর থেকেই উত্তেজিত হয়ে পড়েছিল।’ 

 গুপ্তধনের ওই বৃত্তান্ত শোনার পরে শ্রোতাদের সবার চোখই জ্বলজ্বল করে উঠেছিল। এস. পি চৌধুরী ঢোক গিলে বললেন, ‘উত্তেজিত হওয়াটা স্বাভাবিক। শুধু জোসি কেন, ওই অবস্থায় যে-কেউ থাকলেই উত্তেজিত হত।’ 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010115_14rabigol.utf8</DOCNO>
<TEXT>
 ৩০ পৌষ ১৪০৭ রবিবার ১৪ জানুয়ারি ২০০১

 রবিবাসরীয় গল্প শেষ বিকেলে দেবব্রত মল্লিক 

 ছবি: কৃষ্ণেন্দু চাকী পর্যায়ক্রমে অনেকগুলো ট্রেন আজ যাচ্ছে না। অথচ শনিবার দুপুর থেকে বিকেল পর্যন্ত অনেক ট্রেন। পর পর যায়। বাসবী হাতঘড়ির দিকে আবার তাকায়। তিনটে চল্লিশ। চল্লিশ মিনিটের বেশি ও বসে আছে স্টেশনে। কিন্তু কিছু করার উপায় নেই। এক নাগাড়ে সেই যে বৃষ্টি শুরু হয়েছে থামছেই না। সঙ্গে রয়েছে দমকা হাওয়া। কত কিলোমিটার বেগে হাওয়া বইছে কে জানে? 

 বাসবী ভিজে ভিজে চলে যাবে ঠিক করেছিল। স্টেশন থেকে বাড়ি প্রায় দেড় কিলোমিটার। স্ট্যাণ্ডে কোনও রিকশা নেই। অবশ্য থাকলেও যাওয়া যেত না। বৃষ্টির ছাঁটে পুরো ভিজে যেতে হত। অতএব চুপচাপ বসে থাকা। কিন্তু খারাপ লাগছে এই ভেবে বাড়ির কাছে পৌঁছে বাড়ি ঢোকা যাচ্ছে না। আজকেই তাড়াতাড়ি বাড়ি ফেরা অত্যন্ত জরুরি। মা দাদা বার বার করে মনে করিয়ে দিয়েছে। ছুটির পর সোজা ফিরে আসিস। 

 দাদা আর মার এই বাক্যটা ওর অত্যন্ত পরিচিত। আরও বার কয়েক শুনতে হয়েছে। প্রথম প্রথম দু-এক বার আপত্তি জানিয়েছে বাসবী। মার সঙ্গে কথা কাটাকাটিও হয়েছে। 

 আমি কি সঙের পুতুল? 

 মেয়ে জাতের কি অত রাগ করলে চলে, না শোভা পায়! মা বোঝায়। 

 ও সব শোভা টোভার কথা ছাড়ো। চাকরি করি। কারও ওপর নির্ভর নই। বাসবীর যুক্তি। 

 মা হাসে, পাগলি! আমি কি আর জানি না। না বুঝি না। একটা সময়ে শরীর ভাঙবে। মন ভাঙবে। তখন? 

 তখন বোঝা যাবে। পরিস্থিতি অনুযায়ী কাজ। 

 এই অঙ্কের সমাধান সূত্র যেমন সহজ আবার তেমন কঠিনও। বয়েস নিয়ে মা একা একা ঘরের কাজ কোনও মতে সামাল দিতে পারছে। কিন্তু মেয়ের কথা মনে হলেই বুকটা যেন ভেঙে যায়। দেখতে দেখতে বাসবীর বয়স বেড়েই চলেছে। প্রথম প্রথম বয়স যখন কম ছিল তখন ও বলত, দাঁড়াও না ক’টা দিন। এই তো চাকরিতে ঢুকলাম। ঘরের সবকিছু একটু গুছিয়ে নিই। 

 মা বাসবীর কথার উত্তরে কিছু না বললেও বলেছে, তোকে ও সব নিয়ে বেশি ভাবতে হবে না। বাবা অল্প স্বল্প যা রেখে গেছে তা দিয়ে আমার আর তোর দাদার কোনও রকমে ঠিক চলে যাবে। 

 কারও জন্য কিছু আটকে থাকবে না। বাসবী হাসে। এ তোমারই কথা মা। 

 বেশি পাকা পাকা কথা বলিস না তো! 

 এটা কোনও পাকা কথা নয়। বাসবী মাকে বোঝায়। দাদা শরীরের জন্য বেশি রোজগার করতে পারবে না। সব কিছু সামলে তোমায় সংসার চালাতে হবে তো? 

 সেই জন্য তুই এই ভাবেই থেকে যাবি? 

 তা কেন? সময় মতো সব ঠিক হয়ে যাবে। 

 এই কথাগুলো মনে পড়ায় কিছুটা বিষণ্ণ বোধ হয়েছিল বাসবীর। তার পর একা একা মনে মনে হেসে ওঠে। সামনের সেপ্টেম্বরে বয়স পঁয়তিরিশ পেরিয়ে যাবে। ওর নিজের মনে হয় ও তেমনি আছে। বয়স তো হিসেবের। 

 বাসবী ছাড়া শেডের নীচে রয়েছে তিন জন মহিলা। ওদের মধ্যে একজনকে ও মুখ চেনে। কেননা ওর সময়ে সময়ে সেও কাজে বেরোয়। এতক্ষণ একটু দূরে বসে ছিল। এগিয়ে এসে মহিলা প্রশ্ন করে, কতক্ষণ আর থাকতে হবে বলুন তো? 

 বাসবী হেসে দেয়, তাই তো ভাবছি। 

 বাড়ি ফিরে কত কাজ। একেই ট্রেনটা এল দেরিতে। 

 প্রকৃতির ওপর কারও কোনও হাত নেই। 

 মুশকিল তো সে জায়গায়। মহিলা নিজের মনে সান্ত্বনা পায়। 

 বাড়ি ফেরার তাড়া সকলেরই। কে আর বাড়ির কাছে স্টেশনে বসে থাকতে চায়? এর পর ভিজেই চলে যাবে ঠিক করেছিল। শেষ পর্যন্ত পারেনি। শরীর ভিজলে তেমন কোনও অসুবিধে নেই। মাথাটা সম্পূর্ণ ভিজে যাবে। চুলগুলো চুপসে মাথার সঙ্গে লেগে থাকবে। একদম বিশ্রী। 

 এই স্টেশনে চায়ের দোকান শেডের এক কোণে। দোকান ঘিরে বেশির ভাগ মানুষের জমায়েত। একের পর এক চা বানিয়ে চলেছে দোকানি। ঠাণ্ডার মধ্যে গরম গরম চা বেশ লাগে। চায়ের দোকানের পরের জটলা তাস খেলাকে ঘিরে। খেলছে চার জন কিন্তু হুমড়ি খেয়ে আছে আরও দশ জন। কিছু লোক থাকে যাদের কাছে কোনও সময় অসময় নেই। সুযোগ পেলেই বসে যাবে খেলতে। এমনকী জায়গা না থাকলে দাঁড়িয়ে খেলতেও তাদের কোনও আপত্তি নেই। বাসবী তাস খেলাটাকে একদম সহ্য করতে পারে না। বিশেষ করে রাস্তাঘাটে খেলতে দেখলে আরও খারাপ লাগে। 

 দেখবেন রাস্তার হাল আজ কী হয়ে দাঁড়ায়? 

 চশমা পড়া এক জন মধ্যবয়সী পাশের ভদ্রলোক জানায়। এরা দুজনেই বাসবীদের বাঁ পাশে কোনাকুনি দাঁড়িয়ে। 

 এ আর নতুন কথা কী! অন্য জন কথা বলে। খোদ কলকাতায় রাস্তার হাল বেহাল হয়ে যায়। সে জায়গায় তো আমরা থাকি বাইরে। 

 বাইরে থাকি আর ভেতরে, মানুষের বাসযোগ্য অবস্থার পরিবেশ থাকতে হবে তো! সবই উচিতার্থে বিধিলিঙ। 

 দুজনেই হেসে ওঠেন হো হো করে। 

 যেন খণ্ড খণ্ড দৃশ্য চিত্র। বাসবী একের পর এক ক্যামেরাকে কখনও প্যান করে কিংবা জুম করে সেই দৃশ্যের মধ্যে ঢুকে পড়ছে। বেশ মজা লাগে। ছোটবেলা থেকে এটা ওর প্রচণ্ড শখ ছিল। ক্যামেরা দিয়ে বিভিন্ন ধরনের ছবির ওপর পরীক্ষা-নিরীক্ষা। চিত্র পরিচালনা করা। এ পর্যন্ত তিনটি ভাল গল্পের চিত্রনাট্য তৈরিও করে রেখেছে। 

 এ সব কিছু হয়তো করতে হওয়ার জন্য করা। কোনও দিনই কাজে লাগবে না। তবু মাঝে মাঝে মনে হয়। ছোটবেলায় অনেকেরই অনেক স্বপ্ন থাকে। কারও কারও কিছু সার্থক হয়। আবার অনেক কিছুই পায় না। একদিন অফিসে আলোচনার সময় এর পক্ষে এবং বিপক্ষে যুক্তি দেখিয়েছিল তনিমা। বিয়ের আগে ওর পদবি ছিল দে। এখন ঘোষ। 

 তনিমার বক্তব্য পরিষ্কার, যে কোনও কাজের পেছনে অধ্যবসায় অত্যন্ত জরুরি। অর্থাৎ... 

 অর্থাৎ আর কিছুই নয়। আমি যা করতে চাই তার পেছনে প্রাণ মন ঢেলে দিতে হবে। 

 তা হলেই হয়ে যাবে? বাসবী জানতে চায়। 

 হয়ে যাওয়া মানে কি সে আইনস্টাইন হবে? নাকি বেগম আখতার? অন্তত এটুকু পরিষ্কার বলা যায় হয়ে ওঠার জন্য কিছুটা এগুবে। 

 বাসবী স্মার্টলি বলে, এর চেয়ে বেশি কিছুও হতে পারে? 

 তাকে নিয়েও কোনও প্রশ্ন নেই। কেননা আমরা এখানে বলছি সাধারণের কথা। 

 বাসবী নতুন করে আর প্রশ্ন রাখে না। তনিমার যুক্তি যথেষ্টই গ্রাহ্য। ছোটবেলা থেকেই ওর গান গাওয়ার ইচ্ছা ছিল। এখন সত্যি সত্যি একজন গাইয়ে। সঙ্গীত শিল্পী। রেডিও টিভিতে প্রোগ্রাম পায়। নিজের ক্যাসেট আছে। 

 আমি কত দিন ধরে লেগে আছি বলো তো? 

 দশ বছর। বাসবী উত্তর দেয়। 

 তনিমা হাসে। ওটাকে ডাবল করো। 

 সত্যি তোমার ধৈর্য আছে। দীর্ঘ কুড়ি বছর লেগে আছ? 

 ভালবাসি তাই। একটা টান বোধ করি। 

 খুব সহজ করে তনিমা উত্তর দেয়। বাসবী খেয়াল করেছে প্রাণে মনে তনিমা যথেষ্ট উচ্ছল। সব সময় মুখ হাসি হাসি। ওকে দেখলে কিংবা কথা বললে মন তৃপ্ত হয়। এ ধরনের কিছু কিছু মানুষের সঙ্গ মেলে  তাদের দেখলেই বোঝা যায় জীবন সম্পর্কে তারা অত্যন্ত সহজ। সাবলীল। অর্থাৎ যে কোনও জিনিসকেই তারা গ্রহণ করে নিতে পারে। আবার প্রয়োজনে বর্জনও। 

 বাসবীর ঠিক সেভাবে স্বপ্ন দেখার ঝোঁক ছিল না। কেননা প্রায় ছোটবেলা থেকেই কঠিন বাস্তবের মুখোমুখি হতে হয়েছে। বাবার রেখে যাওয়া সামান্য পুঁজি নিয়ে মাকে কোনও ভাবে সংসার চালিয়ে নিতে হত। অনেক পরে বাসবীর চাকরি জোগাড় হওয়ার পর হাল ফেরে সংসারের। তার জন্য অনেক কাঠখড় পোড়াতে হয়েছে। নানা ধরনের পরীক্ষা দেওয়া। ইন্টারভিউয়ের রকমফের। এমনকী দু-এক জায়গায় পুরুষের শিকার হতে হতে বেঁচে যাওয়া  এ সমস্ত অভিজ্ঞতা নিয়ে বাসবী এখন প্রায় ইস্পাত। শক্ত এবং দৃঢ়। 

 সাধারণ ভাবে বাসবী তাই মানুষকে সহজ ভাবে গ্রহণ করে নিতে পারে না। কেউ কোনও কিছু চাইতে এলে কিংবা জানতে এলে ও স্বাভাবিক ভাবে তার সঙ্গে ব্যবহার করতে যেন আর পেরে ওঠে না। মা এ জন্য মাঝে মাঝেই ডাক দেয়, এটা তুই ঠিক করিস না বাসবী! 

 ঠিক বেঠিক জানি না। যাচাই না করে কোনও কাজে এগুতে চাই না। 

 মা বাসবীকে বোঝাতে বোঝাতে হাসে, বুঝি তোর মনের অবস্থা। তবে এটাও জেনে রাখতে হবে কেউ কেউ ভাল নিশ্চয়ই আছে। তা না হলে পৃথিবীটা থেমে যেত। 

 উত্তর শুনে বাসবী কিছুক্ষণ যেন থমকে যায়। পরে মাকে জড়িয়ে ধরে বলে, কেন এমন হয় বলো তো? 

 অস্বাভাবিক কিছু নয়। সবই নির্ভর করে সময়ের উপর। সে একটা সময় ছিল ঠিকই। কিন্তু কিছু কিছু ব্যাপারে নিজেকেও পাল্টে নিতে হবে। এখন তুই আর শুধু ছোট একটা মেয়ে নোস। রীতিমতো একজন ভদ্রমহিলা। 

 মুহূর্তের মধ্যে বাসবীর মুখ উজ্জ্বল হয়ে ওঠে। মার মুখের দিকে অবাক হয়ে তাকিয়ে থাকে। ভদ্রমহিলা শব্দটার মধ্যে অদ্ভুত এক গাম্ভীর্য আছে। কয়েক বার শব্দটা একা একা আওড়ায়। তারপর থেকেই বাসবী ওৱ শরীরের বাইরে কেমন যেন একটা আবরণ অনুভব করে। 

 আপনি একটা অদ্ভুত মশাই। প্রচণ্ড চিৎকার করে তাসপার্টির একজন তার পার্টনারকে ঝাঁঝিয়ে ওঠে। স্পেডটা আগে পাসাতে পারলেন না? 

 কী করে ফেলব? আপনার কল অনুযায়ী ওটা ফেলা যায়? 

 আপনি বুঝেছেন ঢেঁড়শ। 

 আর আপনি সব বুঝে গেছেন। আগে কল দিতে শিখুন। 

 হ্যাঁ, হ্যাঁ, আপনার কাছে শিখতে হবে। 

 শেষ পর্যন্ত পার্টনার খেলা ছেড়ে উঠে যেতে চাইছিল। কয়েক জন মিলে চাপাচাপি করায় সে বসল আবার। খেলা শুরু হল। পরিবেশ শান্ত। 

 বাসবী তাস খেলতে দেখেছে অনেক। ঠিক এভাবে খেলতে খেলতে এত চেঁচামেচি কখনও দেখেনি। প্রায় হাতাহাতি হয় আর কী। কিছুক্ষণের জন্য উত্তেজনা। পরে থেমে গিয়ে সেই একই পার্টনার নিয়ে খেলা। একই অবস্থার পুনরাবৃত্তি। 

 বৃষ্টির তোড় একটু কম মনে হচ্ছে। হাওয়ায় বেগ রয়েছে। এলোমেলো ভাবে বইছে হাওয়া। এটাই মুশকিল। কোথাও কোথাও গাছ ভেঙে পড়ে যাবে। আটকে যাবে রাস্তা। আর গাছের ডাল তারে পড়ে আলো নিভে যাওয়া তো আছেই। কখনও কখনও হয়তো সারা রাতই আলো আসবে না। ভীষণ খারাপ লাগে তখন। অন্ধকারে হাতড়ে হাতড়ে সব কাজ করতে হয়। শহরের বাইরে বিদ্যুতের হাল তেমন ভাবে পাল্টায়নি এখনও। এমনি দিনেও আলোগুলি টিমটিম করে জ্বলে। সন্ধের আগেই টিউবের সুইচ না দেওয়া হলেই মুশকিল। সে দিন রাতে টিউব লাইট আর জ্বলবে না। 

 বাসবীর এ সমস্ত গা-সওয়া হয়ে গেছে। প্রথম প্রথম খারাপ লাগত। এখন আর সেভাবে কষ্ট হয় না। নিজে নিজেই কষ্টকে লাঘব করার যুক্তি দাঁড় করিয়ে নিয়েছে। গাঁয়ে ওদের বাড়িতে আলো এসেছে বছর দশেক হল। তার আগে লণ্ঠনের আলোই ভরসা ছিল। অভ্যাসকে অত তাড়াতাড়ি বদলে ফেললে হবে? তাই আলো না থাকলে বাসবী লণ্ঠনের সামনে বই নিয়ে বসে। রাতে ঘুমনোর আগে বই পড়ার অভ্যাস বজায় রেখেছে ও। বই পড়ার নেশা বাসবীকে খুব তৃপ্তি দেয়। কখনও কখনও ছোট বয়সে পড়া বইগুলো আবার নতুন করে পড়তে গিয়ে অন্য ধরনের অর্থ খুঁজে পায়। 

 এ ব্যাপারে তনিমাও বাসবীর সঙ্গে একমত। বই পড়তে ভালবাসে তনিমাও। নতুন কারও ভাল লেখা পড়লে বাসবীকে জানায়। খুব বড় লেখা পড়ার সময় হয় না। 

 ছোটগল্প পেলেই পড়ে ফেলি। তনিমার সহজ স্বীকারোক্তি। 

 আমিও পড়ি। বাসবীর উত্তর। তবে উপন্যাসের বিস্তার এবং অনেকগুলো চরিত্রের অবাধ বিচরণ আমাকে ভাবায়। উপন্যাসের ভাললাগা চরিত্রগুলোর সঙ্গে মনে মনে কথাও বলি। 

 কী রকম? তনিমা বিস্মিত। 

 এর উত্তরে বাসবী বলেছিল, এক কথায় এর উত্তর দেওয়া যাবে না। পরে সময় নিয়ে আলোচনা করব। 

 সময় নিয়ে আজও বসা হয়নি বাসবীর। কথাগুলো মনে পড়ায় একা একাই হেসে ওঠে। তারপর এ দিক ও দিক তাকিয়ে দ্যাখে ওকে কেউ খেয়াল করছে কি না। মনে মনে লজ্জা পায়। হালকা বাসন্তী রংয়ের শাড়ির অাঁচল তুলে প্রথমে মুখ শেষে ঘাড় মোছে। এত বৃষ্টি হচ্ছে তবু গুমোট কমছে না! এখনও ভাদ্র মাস রয়েছে। পচা গরমের দিন। 

 পরিচিত সেই মহিলা সিট থেকে উঠে শেডের বাইরে হাত বাড়ায়। বৃষ্টির গতিবেগ বুঝতে চায়। 

 কমেছে অনেকটাই। 

 এ বার তা হলে ধরবে। বাসবী বলে। 

 কিছুই বিশ্বাস নেই। 

 তা ঠিকই। তবে আকাশের রং কিছুটা পাল্টেছে। ইতস্তত কোথাও কোথাও নীল আকাশ নজর করা যাচ্ছে। 

 তা হলেই মঙ্গল। মহিলা কাঁধ থেকে ঝোলানো ব্যাগটা নামিয়ে খুলে দ্যাখে তারপর বন্ধ করে দেয়। 

 বাসবী হাতঘড়ির দিকে তাকাল। এর মধ্যে আরও পঁচিশ মিনিট পেরিয়ে গেছে। হঠাৎ করে একটা ছেলে ছুটতে ছুটতে শেডের নীচে এসে ঢুকল। সম্পূর্ণ ভিজে চুপচুপে। পশ্চিম পাড়ার আমগাছটা একদম উপড়ে পড়ে গেছে।  প্রায় স্বগতোক্তির মতো কথাটা বলল ছেলেটি। 

 সবার দৃষ্টি ওর দিকে। তা হলে ও পথ দিয়ে যাওয়াই যাবে না। 

 ছেলেটা জানায়, কেটে পরিষ্কার করতে হবে। ডালপালা পুকুরের মধ্যেও পড়েছে অনেকটা। 

 কী বিরাট গাছটা ছিল! অন্য একজন মন্তব্য করে। 

 কত দিনে পরিষ্কার হয় দেখুন। তত দিন সবাইকে যেতে হবে ঘুর পথে। 

 বিভিন্ন ধরনের মন্তব্য হতেই থাকে। 

 বাসবী মনে মনে ভাবে স্ট্যাণ্ডে তাই রিকশা নেই একটাও। সর্বসাকুল্যে খান পাঁচেক রিকশা থাকে এই স্ট্যাণ্ডে। তার মধ্যে হয়েছে বৃষ্টি। এবং শেষে ঘুরে যাওয়া পথের ব্যাপারটাও রয়েছে। 

 কিছুক্ষণের মধ্যে একটা রিকশা স্ট্যাণ্ডে এসে দাঁড়াল। ঝাঁপিয়ে পড়ল যাত্রীরা। বাসবী এই দৌড়ে দ্বিতীয়। রিকশাওয়ালার ডান দিকে দাঁড়ানো ভদ্রলোক প্রথম ধরেছে ওকে। 

 মন্দিরতলা যাবে? 

 দশ টাকা লাগবে কিন্তু। 

 যদি রেট তাই হয় তো, নেবে। 

 জলে রাস্তাঘাট ঠিক নেই। তার ওপর যেতে হবে ঘুরে। অনেক পথ। বাসবীকে মুখ ঘুরিয়ে চলে যেতে দেখে ভদ্রলোক জানায়, না হয় আপনি যান আগে। 

 না না আপনি আগে এসেছেন। বাসবী সলজ্জ। 

 তাতে কী হয়েছে। আমি পরের রিকশায় যাব। 

 বাসবী রীতিমতো অবাক। নিজের লাইন ছেড়ে অন্যকে আগে যেতে দিতে চাইছে। ভদ্রলোক অঞ্চলে নতুন সেটা পরিষ্কার বোঝা যাচ্ছে। পরনে কালো প্যান্টের ওপর হালকা স্কাই ব্লু শার্ট। পায়ে কালো রঙের মোকাসিনো। বেশ স্মার্ট। হাইট পাঁচ সাত আট হবে। চওড়া কাঁধ। দারুণ পুরুষালি চেহারা। একই পথ বাসবীর। ও মনে মনে ভাবে একসঙ্গে চলে গেলে...। আবার লজ্জা ভয় দুই-ই হয়। দুর্যোগের দিনে এমনিতে রিকশা ধরা কঠিন। তাই অল্পক্ষণ চুপ করে থাকার পরে বলে বসে, আমি অবশ্য ওই দিকেই যাব। 

 ভদ্রলোক সহাস্য, আই ডোন্ট মাইণ্ড। 

 ঝির ঝির করে বৃষ্টি বয়ে চলেছে এখনও। দুজনেরই পায়ের দিকটা ভিজে যাচ্ছে। সন্ধে হতে কিছু সময় বাকি। আলো কমে এসেছে অনেক। তবু পশ্চিমটা যেন রঙিন রঙিন। শেষ সূর্যের আভায়। রিকশায় ভদ্রলোক যতটা সম্ভব নিজেকে গুটিয়ে বসেছে। প্রমাণ সাইজের দুজনে বসলে শরীরের সঙ্গে শরীর লাগবেই। হঠাৎ করে বাসবীর দেহ মন কেমন যেন দুলে উঠল। ও অাঁচলটা টেনে জড়িয়ে নিল ভাল করে। 

 চুপচাপ। রিকশা চলছে। শুধু মাঝে মাঝে এখানে ওখানে ব্যাঙের ডাক। আরও বৃষ্টি হবে নাকি? রিকশা চালাতে চালাতে ছেলেটা বলে উঠল, বুঝলেন আবার নামবে। 

 ভদ্রলোক কিছুটা ত্রস্ত। আর কতটা পথ গো? 

 হাফ এসেছি। বললাম না ঘুর পথে যেতে হবে। 

 আরও কিছুটা পথ এগনোর পর ভদ্রলোক বাসবীকে জিজ্ঞেস করে, আপনি মন্দিরতলাতেই থাকেন? 

 হ্যাঁ। 

 সমীর ঘোষের বাড়ি? 

 বাসবী মাথা নাড়ে। চেনে। 

 রিকশা মন্দিরতলার কাছাকাছি আসতেই বাসবী থামতে বলল। ওদের বাড়ির সামনে গ্রিলের গেট খোলা। সদর দরজার কাছে ভদ্রলোককে দাঁড়াতে বলে বাসবী একছুটে পেছনে এসে দাঁড়াল। 

 দাদা, দাদা। ও মা! 

 ছবি: কৃষ্ণেন্দু চাকী 

 পর্যায়ক্রমে অনেকগুলো ট্রেন আজ যাচ্ছে না। অথচ শনিবার দুপুর থেকে বিকেল পর্যন্ত অনেক ট্রেন। পর পর যায়। বাসবী হাতঘড়ির দিকে আবার তাকায়। তিনটে চল্লিশ। চল্লিশ মিনিটের বেশি ও বসে আছে স্টেশনে। কিন্তু কিছু করার উপায় নেই। এক নাগাড়ে সেই যে বৃষ্টি শুরু হয়েছে থামছেই না। সঙ্গে রয়েছে দমকা হাওয়া। কত কিলোমিটার বেগে হাওয়া বইছে কে জানে? 

 বাসবী ভিজে ভিজে চলে যাবে ঠিক করেছিল। স্টেশন থেকে বাড়ি প্রায় দেড় কিলোমিটার। স্ট্যাণ্ডে কোনও রিকশা নেই। অবশ্য থাকলেও যাওয়া যেত না। বৃষ্টির ছাঁটে পুরো ভিজে যেতে হত। অতএব চুপচাপ বসে থাকা। কিন্তু খারাপ লাগছে এই ভেবে বাড়ির কাছে পৌঁছে বাড়ি ঢোকা যাচ্ছে না। আজকেই তাড়াতাড়ি বাড়ি ফেরা অত্যন্ত জরুরি। মা দাদা বার বার করে মনে করিয়ে দিয়েছে। ছুটির পর সোজা ফিরে আসিস। 

 দাদা আর মার এই বাক্যটা ওর অত্যন্ত পরিচিত। আরও বার কয়েক শুনতে হয়েছে। প্রথম প্রথম দু-এক বার আপত্তি জানিয়েছে বাসবী। মার সঙ্গে কথা কাটাকাটিও হয়েছে। 

 আমি কি সঙের পুতুল? 

 মেয়ে জাতের কি অত রাগ করলে চলে, না শোভা পায়! মা বোঝায়। 

 ও সব শোভা টোভার কথা ছাড়ো। চাকরি করি। কারও ওপর নির্ভর নই। বাসবীর যুক্তি। 

 মা হাসে, পাগলি! আমি কি আর জানি না। না বুঝি না। একটা সময়ে শরীর ভাঙবে। মন ভাঙবে। তখন? 

 তখন বোঝা যাবে। পরিস্থিতি অনুযায়ী কাজ। 

 এই অঙ্কের সমাধান সূত্র যেমন সহজ আবার তেমন কঠিনও। বয়েস নিয়ে মা একা একা ঘরের কাজ কোনও মতে সামাল দিতে পারছে। কিন্তু মেয়ের কথা মনে হলেই বুকটা যেন ভেঙে যায়। দেখতে দেখতে বাসবীর বয়স বেড়েই চলেছে। প্রথম প্রথম বয়স যখন কম ছিল তখন ও বলত, দাঁড়াও না ক’টা দিন। এই তো চাকরিতে ঢুকলাম। ঘরের সবকিছু একটু গুছিয়ে নিই। 

 মা বাসবীর কথার উত্তরে কিছু না বললেও বলেছে, তোকে ও সব নিয়ে বেশি ভাবতে হবে না। বাবা অল্প স্বল্প যা রেখে গেছে তা দিয়ে আমার আর তোর দাদার কোনও রকমে ঠিক চলে যাবে। 

 কারও জন্য কিছু আটকে থাকবে না। বাসবী হাসে। এ তোমারই কথা মা। 

 বেশি পাকা পাকা কথা বলিস না তো! 

 এটা কোনও পাকা কথা নয়। বাসবী মাকে বোঝায়। দাদা শরীরের জন্য বেশি রোজগার করতে পারবে না। সব কিছু সামলে তোমায় সংসার চালাতে হবে তো? 

 সেই জন্য তুই এই ভাবেই থেকে যাবি? 

 তা কেন? সময় মতো সব ঠিক হয়ে যাবে। 

 এই কথাগুলো মনে পড়ায় কিছুটা বিষণ্ণ বোধ হয়েছিল বাসবীর। তার পর একা একা মনে মনে হেসে ওঠে। সামনের সেপ্টেম্বরে বয়স পঁয়তিরিশ পেরিয়ে যাবে। ওর নিজের মনে হয় ও তেমনি আছে। বয়স তো হিসেবের। 

 বাসবী ছাড়া শেডের নীচে রয়েছে তিন জন মহিলা। ওদের মধ্যে একজনকে ও মুখ চেনে। কেননা ওর সময়ে সময়ে সেও কাজে বেরোয়। এতক্ষণ একটু দূরে বসে ছিল। এগিয়ে এসে মহিলা প্রশ্ন করে, কতক্ষণ আর থাকতে হবে বলুন তো? 

 বাসবী হেসে দেয়, তাই তো ভাবছি। 

 বাড়ি ফিরে কত কাজ। একেই ট্রেনটা এল দেরিতে। 

 প্রকৃতির ওপর কারও কোনও হাত নেই। 

 মুশকিল তো সে জায়গায়। মহিলা নিজের মনে সান্ত্বনা পায়। 

 বাড়ি ফেরার তাড়া সকলেরই। কে আর বাড়ির কাছে স্টেশনে বসে থাকতে চায়? এর পর ভিজেই চলে যাবে ঠিক করেছিল। শেষ পর্যন্ত পারেনি। শরীর ভিজলে তেমন কোনও অসুবিধে নেই। মাথাটা সম্পূর্ণ ভিজে যাবে। চুলগুলো চুপসে মাথার সঙ্গে লেগে থাকবে। একদম বিশ্রী। 

 এই স্টেশনে চায়ের দোকান শেডের এক কোণে। দোকান ঘিরে বেশির ভাগ মানুষের জমায়েত। একের পর এক চা বানিয়ে চলেছে দোকানি। ঠাণ্ডার মধ্যে গরম গরম চা বেশ লাগে। চায়ের দোকানের পরের জটলা তাস খেলাকে ঘিরে। খেলছে চার জন কিন্তু হুমড়ি খেয়ে আছে আরও দশ জন। কিছু লোক থাকে যাদের কাছে কোনও সময় অসময় নেই। সুযোগ পেলেই বসে যাবে খেলতে। এমনকী জায়গা না থাকলে দাঁড়িয়ে খেলতেও তাদের কোনও আপত্তি নেই। বাসবী তাস খেলাটাকে একদম সহ্য করতে পারে না। বিশেষ করে রাস্তাঘাটে খেলতে দেখলে আরও খারাপ লাগে। 

 দেখবেন রাস্তার হাল আজ কী হয়ে দাঁড়ায়? 

 চশমা পড়া এক জন মধ্যবয়সী পাশের ভদ্রলোক জানায়। এরা দুজনেই বাসবীদের বাঁ পাশে কোনাকুনি দাঁড়িয়ে। 

 এ আর নতুন কথা কী! অন্য জন কথা বলে। খোদ কলকাতায় রাস্তার হাল বেহাল হয়ে যায়। সে জায়গায় তো আমরা থাকি বাইরে। 

 বাইরে থাকি আর ভেতরে, মানুষের বাসযোগ্য অবস্থার পরিবেশ থাকতে হবে তো! সবই উচিতার্থে বিধিলিঙ। 

 দুজনেই হেসে ওঠেন হো হো করে। 

 যেন খণ্ড খণ্ড দৃশ্য চিত্র। বাসবী একের পর এক ক্যামেরাকে কখনও প্যান করে কিংবা জুম করে সেই দৃশ্যের মধ্যে ঢুকে পড়ছে। বেশ মজা লাগে। ছোটবেলা থেকে এটা ওর প্রচণ্ড শখ ছিল। ক্যামেরা দিয়ে বিভিন্ন ধরনের ছবির ওপর পরীক্ষা-নিরীক্ষা। চিত্র পরিচালনা করা। এ পর্যন্ত তিনটি ভাল গল্পের চিত্রনাট্য তৈরিও করে রেখেছে। 

 এ সব কিছু হয়তো করতে হওয়ার জন্য করা। কোনও দিনই কাজে লাগবে না। তবু মাঝে মাঝে মনে হয়। ছোটবেলায় অনেকেরই অনেক স্বপ্ন থাকে। কারও কারও কিছু সার্থক হয়। আবার অনেক কিছুই পায় না। একদিন অফিসে আলোচনার সময় এর পক্ষে এবং বিপক্ষে যুক্তি দেখিয়েছিল তনিমা। বিয়ের আগে ওর পদবি ছিল দে। এখন ঘোষ। 

 তনিমার বক্তব্য পরিষ্কার, যে কোনও কাজের পেছনে অধ্যবসায় অত্যন্ত জরুরি। অর্থাৎ... 

 অর্থাৎ আর কিছুই নয়। আমি যা করতে চাই তার পেছনে প্রাণ মন ঢেলে দিতে হবে। 

 তা হলেই হয়ে যাবে? বাসবী জানতে চায়। 

 হয়ে যাওয়া মানে কি সে আইনস্টাইন হবে? নাকি বেগম আখতার? অন্তত এটুকু পরিষ্কার বলা যায় হয়ে ওঠার জন্য কিছুটা এগুবে। 

 বাসবী স্মার্টলি বলে, এর চেয়ে বেশি কিছুও হতে পারে? 

 তাকে নিয়েও কোনও প্রশ্ন নেই। কেননা আমরা এখানে বলছি সাধারণের কথা। 

 বাসবী নতুন করে আর প্রশ্ন রাখে না। তনিমার যুক্তি যথেষ্টই গ্রাহ্য। ছোটবেলা থেকেই ওর গান গাওয়ার ইচ্ছা ছিল। এখন সত্যি সত্যি একজন গাইয়ে। সঙ্গীত শিল্পী। রেডিও টিভিতে প্রোগ্রাম পায়। নিজের ক্যাসেট আছে। 

 আমি কত দিন ধরে লেগে আছি বলো তো? 

 দশ বছর। বাসবী উত্তর দেয়। 

 তনিমা হাসে। ওটাকে ডাবল করো। 

 সত্যি তোমার ধৈর্য আছে। দীর্ঘ কুড়ি বছর লেগে আছ? 

 ভালবাসি তাই। একটা টান বোধ করি। 

 খুব সহজ করে তনিমা উত্তর দেয়। বাসবী খেয়াল করেছে প্রাণে মনে তনিমা যথেষ্ট উচ্ছল। সব সময় মুখ হাসি হাসি। ওকে দেখলে কিংবা কথা বললে মন তৃপ্ত হয়। এ ধরনের কিছু কিছু মানুষের সঙ্গ মেলে  তাদের দেখলেই বোঝা যায় জীবন সম্পর্কে তারা অত্যন্ত সহজ। সাবলীল। অর্থাৎ যে কোনও জিনিসকেই তারা গ্রহণ করে নিতে পারে। আবার প্রয়োজনে বর্জনও। 

 বাসবীর ঠিক সেভাবে স্বপ্ন দেখার ঝোঁক ছিল না। কেননা প্রায় ছোটবেলা থেকেই কঠিন বাস্তবের মুখোমুখি হতে হয়েছে। বাবার রেখে যাওয়া সামান্য পুঁজি নিয়ে মাকে কোনও ভাবে সংসার চালিয়ে নিতে হত। অনেক পরে বাসবীর চাকরি জোগাড় হওয়ার পর হাল ফেরে সংসারের। তার জন্য অনেক কাঠখড় পোড়াতে হয়েছে। নানা ধরনের পরীক্ষা দেওয়া। ইন্টারভিউয়ের রকমফের। এমনকী দু-এক জায়গায় পুরুষের শিকার হতে হতে বেঁচে যাওয়া  এ সমস্ত অভিজ্ঞতা নিয়ে বাসবী এখন প্রায় ইস্পাত। শক্ত এবং দৃঢ়। 

 সাধারণ ভাবে বাসবী তাই মানুষকে সহজ ভাবে গ্রহণ করে নিতে পারে না। কেউ কোনও কিছু চাইতে এলে কিংবা জানতে এলে ও স্বাভাবিক ভাবে তার সঙ্গে ব্যবহার করতে যেন আর পেরে ওঠে না। মা এ জন্য মাঝে মাঝেই ডাক দেয়, এটা তুই ঠিক করিস না বাসবী! 

 ঠিক বেঠিক জানি না। যাচাই না করে কোনও কাজে এগুতে চাই না। 

 মা বাসবীকে বোঝাতে বোঝাতে হাসে, বুঝি তোর মনের অবস্থা। তবে এটাও জেনে রাখতে হবে কেউ কেউ ভাল নিশ্চয়ই আছে। তা না হলে পৃথিবীটা থেমে যেত। 

 উত্তর শুনে বাসবী কিছুক্ষণ যেন থমকে যায়। পরে মাকে জড়িয়ে ধরে বলে, কেন এমন হয় বলো তো? 

 অস্বাভাবিক কিছু নয়। সবই নির্ভর করে সময়ের উপর। সে একটা সময় ছিল ঠিকই। কিন্তু কিছু কিছু ব্যাপারে নিজেকেও পাল্টে নিতে হবে। এখন তুই আর শুধু ছোট একটা মেয়ে নোস। রীতিমতো একজন ভদ্রমহিলা। 

 মুহূর্তের মধ্যে বাসবীর মুখ উজ্জ্বল হয়ে ওঠে। মার মুখের দিকে অবাক হয়ে তাকিয়ে থাকে। ভদ্রমহিলা শব্দটার মধ্যে অদ্ভুত এক গাম্ভীর্য আছে। কয়েক বার শব্দটা একা একা আওড়ায়। তারপর থেকেই বাসবী ওৱ শরীরের বাইরে কেমন যেন একটা আবরণ অনুভব করে। 

 আপনি একটা অদ্ভুত মশাই। প্রচণ্ড চিৎকার করে তাসপার্টির একজন তার পার্টনারকে ঝাঁঝিয়ে ওঠে। স্পেডটা আগে পাসাতে পারলেন না? 

 কী করে ফেলব? আপনার কল অনুযায়ী ওটা ফেলা যায়? 

 আপনি বুঝেছেন ঢেঁড়শ। 

 আর আপনি সব বুঝে গেছেন। আগে কল দিতে শিখুন। 

 হ্যাঁ, হ্যাঁ, আপনার কাছে শিখতে হবে। 

 শেষ পর্যন্ত পার্টনার খেলা ছেড়ে উঠে যেতে চাইছিল। কয়েক জন মিলে চাপাচাপি করায় সে বসল আবার। খেলা শুরু হল। পরিবেশ শান্ত। 

 বাসবী তাস খেলতে দেখেছে অনেক। ঠিক এভাবে খেলতে খেলতে এত চেঁচামেচি কখনও দেখেনি। প্রায় হাতাহাতি হয় আর কী। কিছুক্ষণের জন্য উত্তেজনা। পরে থেমে গিয়ে সেই একই পার্টনার নিয়ে খেলা। একই অবস্থার পুনরাবৃত্তি। 

 বৃষ্টির তোড় একটু কম মনে হচ্ছে। হাওয়ায় বেগ রয়েছে। এলোমেলো ভাবে বইছে হাওয়া। এটাই মুশকিল। কোথাও কোথাও গাছ ভেঙে পড়ে যাবে। আটকে যাবে রাস্তা। আর গাছের ডাল তারে পড়ে আলো নিভে যাওয়া তো আছেই। কখনও কখনও হয়তো সারা রাতই আলো আসবে না। ভীষণ খারাপ লাগে তখন। অন্ধকারে হাতড়ে হাতড়ে সব কাজ করতে হয়। শহরের বাইরে বিদ্যুতের হাল তেমন ভাবে পাল্টায়নি এখনও। এমনি দিনেও আলোগুলি টিমটিম করে জ্বলে। সন্ধের আগেই টিউবের সুইচ না দেওয়া হলেই মুশকিল। সে দিন রাতে টিউব লাইট আর জ্বলবে না। 

 বাসবীর এ সমস্ত গা-সওয়া হয়ে গেছে। প্রথম প্রথম খারাপ লাগত। এখন আর সেভাবে কষ্ট হয় না। নিজে নিজেই কষ্টকে লাঘব করার যুক্তি দাঁড় করিয়ে নিয়েছে। গাঁয়ে ওদের বাড়িতে আলো এসেছে বছর দশেক হল। তার আগে লণ্ঠনের আলোই ভরসা ছিল। অভ্যাসকে অত তাড়াতাড়ি বদলে ফেললে হবে? তাই আলো না থাকলে বাসবী লণ্ঠনের সামনে বই নিয়ে বসে। রাতে ঘুমনোর আগে বই পড়ার অভ্যাস বজায় রেখেছে ও। বই পড়ার নেশা বাসবীকে খুব তৃপ্তি দেয়। কখনও কখনও ছোট বয়সে পড়া বইগুলো আবার নতুন করে পড়তে গিয়ে অন্য ধরনের অর্থ খুঁজে পায়। 

 এ ব্যাপারে তনিমাও বাসবীর সঙ্গে একমত। বই পড়তে ভালবাসে তনিমাও। নতুন কারও ভাল লেখা পড়লে বাসবীকে জানায়। খুব বড় লেখা পড়ার সময় হয় না। 

 ছোটগল্প পেলেই পড়ে ফেলি। তনিমার সহজ স্বীকারোক্তি। 

 আমিও পড়ি। বাসবীর উত্তর। তবে উপন্যাসের বিস্তার এবং অনেকগুলো চরিত্রের অবাধ বিচরণ আমাকে ভাবায়। উপন্যাসের ভাললাগা চরিত্রগুলোর সঙ্গে মনে মনে কথাও বলি। 

 কী রকম? তনিমা বিস্মিত। 

 এর উত্তরে বাসবী বলেছিল, এক কথায় এর উত্তর দেওয়া যাবে না। পরে সময় নিয়ে আলোচনা করব। 

 সময় নিয়ে আজও বসা হয়নি বাসবীর। কথাগুলো মনে পড়ায় একা একাই হেসে ওঠে। তারপর এ দিক ও দিক তাকিয়ে দ্যাখে ওকে কেউ খেয়াল করছে কি না। মনে মনে লজ্জা পায়। হালকা বাসন্তী রংয়ের শাড়ির অাঁচল তুলে প্রথমে মুখ শেষে ঘাড় মোছে। এত বৃষ্টি হচ্ছে তবু গুমোট কমছে না! এখনও ভাদ্র মাস রয়েছে। পচা গরমের দিন। 

 পরিচিত সেই মহিলা সিট থেকে উঠে শেডের বাইরে হাত বাড়ায়। বৃষ্টির গতিবেগ বুঝতে চায়। 

 কমেছে অনেকটাই। 

 এ বার তা হলে ধরবে। বাসবী বলে। 

 কিছুই বিশ্বাস নেই। 

 তা ঠিকই। তবে আকাশের রং কিছুটা পাল্টেছে। ইতস্তত কোথাও কোথাও নীল আকাশ নজর করা যাচ্ছে। 

 তা হলেই মঙ্গল। মহিলা কাঁধ থেকে ঝোলানো ব্যাগটা নামিয়ে খুলে দ্যাখে তারপর বন্ধ করে দেয়। 

 বাসবী হাতঘড়ির দিকে তাকাল। এর মধ্যে আরও পঁচিশ মিনিট পেরিয়ে গেছে। হঠাৎ করে একটা ছেলে ছুটতে ছুটতে শেডের নীচে এসে ঢুকল। সম্পূর্ণ ভিজে চুপচুপে। পশ্চিম পাড়ার আমগাছটা একদম উপড়ে পড়ে গেছে।  প্রায় স্বগতোক্তির মতো কথাটা বলল ছেলেটি। 

 সবার দৃষ্টি ওর দিকে। তা হলে ও পথ দিয়ে যাওয়াই যাবে না। 

 ছেলেটা জানায়, কেটে পরিষ্কার করতে হবে। ডালপালা পুকুরের মধ্যেও পড়েছে অনেকটা। 

 কী বিরাট গাছটা ছিল! অন্য একজন মন্তব্য করে। 

 কত দিনে পরিষ্কার হয় দেখুন। তত দিন সবাইকে যেতে হবে ঘুর পথে। 

 বিভিন্ন ধরনের মন্তব্য হতেই থাকে। 

 বাসবী মনে মনে ভাবে স্ট্যাণ্ডে তাই রিকশা নেই একটাও। সর্বসাকুল্যে খান পাঁচেক রিকশা থাকে এই স্ট্যাণ্ডে। তার মধ্যে হয়েছে বৃষ্টি। এবং শেষে ঘুরে যাওয়া পথের ব্যাপারটাও রয়েছে। 

 কিছুক্ষণের মধ্যে একটা রিকশা স্ট্যাণ্ডে এসে দাঁড়াল। ঝাঁপিয়ে পড়ল যাত্রীরা। বাসবী এই দৌড়ে দ্বিতীয়। রিকশাওয়ালার ডান দিকে দাঁড়ানো ভদ্রলোক প্রথম ধরেছে ওকে। 

 মন্দিরতলা যাবে? 

 দশ টাকা লাগবে কিন্তু। 

 যদি রেট তাই হয় তো, নেবে। 

 জলে রাস্তাঘাট ঠিক নেই। তার ওপর যেতে হবে ঘুরে। অনেক পথ। বাসবীকে মুখ ঘুরিয়ে চলে যেতে দেখে ভদ্রলোক জানায়, না হয় আপনি যান আগে। 

 না না আপনি আগে এসেছেন। বাসবী সলজ্জ। 

 তাতে কী হয়েছে। আমি পরের রিকশায় যাব। 

 বাসবী রীতিমতো অবাক। নিজের লাইন ছেড়ে অন্যকে আগে যেতে দিতে চাইছে। ভদ্রলোক অঞ্চলে নতুন সেটা পরিষ্কার বোঝা যাচ্ছে। পরনে কালো প্যান্টের ওপর হালকা স্কাই ব্লু শার্ট। পায়ে কালো রঙের মোকাসিনো। বেশ স্মার্ট। হাইট পাঁচ সাত আট হবে। চওড়া কাঁধ। দারুণ পুরুষালি চেহারা। একই পথ বাসবীর। ও মনে মনে ভাবে একসঙ্গে চলে গেলে...। আবার লজ্জা ভয় দুই-ই হয়। দুর্যোগের দিনে এমনিতে রিকশা ধরা কঠিন। তাই অল্পক্ষণ চুপ করে থাকার পরে বলে বসে, আমি অবশ্য ওই দিকেই যাব। 

 ভদ্রলোক সহাস্য, আই ডোন্ট মাইণ্ড। 

 ঝির ঝির করে বৃষ্টি বয়ে চলেছে এখনও। দুজনেরই পায়ের দিকটা ভিজে যাচ্ছে। সন্ধে হতে কিছু সময় বাকি। আলো কমে এসেছে অনেক। তবু পশ্চিমটা যেন রঙিন রঙিন। শেষ সূর্যের আভায়। রিকশায় ভদ্রলোক যতটা সম্ভব নিজেকে গুটিয়ে বসেছে। প্রমাণ সাইজের দুজনে বসলে শরীরের সঙ্গে শরীর লাগবেই। হঠাৎ করে বাসবীর দেহ মন কেমন যেন দুলে উঠল। ও অাঁচলটা টেনে জড়িয়ে নিল ভাল করে। 

 চুপচাপ। রিকশা চলছে। শুধু মাঝে মাঝে এখানে ওখানে ব্যাঙের ডাক। আরও বৃষ্টি হবে নাকি? রিকশা চালাতে চালাতে ছেলেটা বলে উঠল, বুঝলেন আবার নামবে। 

 ভদ্রলোক কিছুটা ত্রস্ত। আর কতটা পথ গো? 

 হাফ এসেছি। বললাম না ঘুর পথে যেতে হবে। 

 আরও কিছুটা পথ এগনোর পর ভদ্রলোক বাসবীকে জিজ্ঞেস করে, আপনি মন্দিরতলাতেই থাকেন? 

 হ্যাঁ। 

 সমীর ঘোষের বাড়ি? 

 বাসবী মাথা নাড়ে। চেনে। 

 রিকশা মন্দিরতলার কাছাকাছি আসতেই বাসবী থামতে বলল। ওদের বাড়ির সামনে গ্রিলের গেট খোলা। সদর দরজার কাছে ভদ্রলোককে দাঁড়াতে বলে বাসবী একছুটে পেছনে এসে দাঁড়াল। 

 দাদা, দাদা। ও মা! 


</TEXT>
</DOC>
<DOC>
<DOCNO>1010205_rashifal.utf8</DOCNO>
<TEXT>
 ২১ মাঘ ১৪০৭ রবিবার ৪ ফেব্রুয়ারি ২০০১

সাপ্তাহিক রাশিফল

সব্যসাচী

৪১০ ফেব্রুয়ারি, ২০০১

আলোচ্য সপ্তাহে রাশিচক্রে গ্রহসংস্থান যথাবৃষে শনি বৃহস্পতি, মিথুনে রাহু, বৃশ্চিকে মঙ্গল, ধনুতে কেতু মকরে রবি, কুম্ভে বক্রী বিধ ও মীনে শুক্র। চন্দ্রের রাশি ও নক্ষত্র পরিক্রমা বৃষ রোহিণী থেকে সিংহ পূর্বফাল্গুনী, তিথিভোগ শুক্লা একাদশী থেকে কৃষ্ণ তৃতীয়া, যোগসঞ্চার উত্তর ভাদ্রপদ ইন্দ্র থেকে ধনিষ্ঠা পুনর্বসু সুকর্মা পর্যন্ত। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য।

মেষ: স্থায়ী আমানত সূত্রে ধনবৃদ্ধি। অধ্যয়নে ও গবেষণায় সন্তানের সাফল্য ও সম্মানলাভ। রাজনীতিক রাজনীতির সঙ্গে যুক্ত কোন


</TEXT>
</DOC>
<DOC>
<DOCNO>1010102_editorial.utf8</DOCNO>
<TEXT>


সম্পাদকীয় বর্ষা ১.. স্বাভাবিক, তবু খরা সম্পাদকীয় নারীর ২.. উত্তর-অধিকার প্রবন্ধ ১.. মুখ্যমন্ত্রীর হাততালি প্রাপ্তি শুনে, মিথ্যে বলব না, ভয় হয় প্রবন্ধ ২.. পানীয় জল ও পানযোগ্য জল কর্মসূচি অনেক, কিন্তু কাজ? সম্পাদক বাংলাদেশ ও ক্রিকেট সমীপেষু..


</TEXT>
</DOC>
<DOC>
<DOCNO>1010712_kolpic.utf8</DOCNO>
<TEXT>


 শিশুদের উজ্জ্বল ভবিষ্যতের জন্য বিশ্ব জোড়া আন্দোলনে নেমেছে ইউনিসেফ-সহ কয়েকটি সংগঠন। শপথপত্রে স্বাক্ষর করেছেন নেলসন ম্যাণ্ডেলা-সহ বিশিষ্ট জনেরা। বুধবার তারই কলকাতা অধ্যায়ের সূচনা করলেন মুখ্যমন্ত্রী বুদ্ধদেব ভট্টাচার্য। মহাকরণে তাঁর কক্ষে শপথপত্রে স্বাক্ষর দেন মুখ্যমন্ত্রী, গেয়ে ওঠেন, ‘উই শ্যাল ওভারকাম’। এই স্বাক্ষর সম্বলিত শপথপত্র সেপ্টেম্বরের ১৯ থেকে ২১ তারিখের মধ্যে নিউইয়র্কে রাষ্ট্রপুঞ্জের শিশুদের জন্য বিশেষ অধিবেশনে রাষ্ট্রনেতাদের হাতে তুলে দেওয়া হবে।  দেবীপ্রসাদ সিংহ 


</TEXT>
</DOC>
<DOC>
<DOCNO>1010929_29khela1a.utf8</DOCNO>
<TEXT>
 ১৩ আশ্বিন ১৪০৮ শনিবার ২৯ সেপ্টেম্বর ২০০১

ইস্টবেঙ্গল পাল্টেছে, পাল্টায়নি মহমেডান রূপায়ণ ভট্টাচার্য ইস্টবেঙ্গল-৫ মহমেডান-১ (আনচেরি, (লরেন্স) ইসিয়াকা, মুসা, চন্দন, বিজয়ন) 

গোল করার আগের মুহূর্তে ইসিয়াকা। পিছনে মুসা ও জ্যাকসন। নিজস্ব চিত্র দুই ‘সি’র প্রভাবে পাল্টে গিয়েছে ইস্টবেঙ্গল। মহমেডানই পাল্টায়নি। সেখানে এখনও ‘এম’এর অভাব। দুই ‘সি’কনফিডেন্স ও কণ্ডিশন ফিরে আসায় ইস্টবেঙ্গল ক্রমশ উজ্জ্বল। মহমেডান এখন ভূতগ্রস্তম্যানেজমেন্ট ও মানির অভাবে। আর এক ‘এম’ মিনিস্টার কলিমুদ্দিন সামস সব দেখেও চোখ বুঁজে। 

এই ম্যাচের কুড়ি ঘণ্টা আগে, মহমেডানের প্রেসিডেন্ট সামস ফোনে দাবি করেছিলেন, ক্লাবে নাকি তিনি বৈপ্লবিক কিছু বদল আনবেন। মন্ত্রী বলেই ১৫ ম্যাচে ১১ হারের পরেও এমন দাবি ও প্রতিশ্রুতি দিতে পারেন! কিন্তু এই ম্যাচ দেখতে দেখতে ভয় হচ্ছিল, আজই কিছু না বৈপ্লবিক ঘটনা ঘটে যায়। যে হারে ইস্টবেঙ্গলের প্রত্যেকে গোল করছিলেন, তাতে তাতে ১১ জনের নামই গোলদাতার তালিকায় উঠলে বৈপ্লবিক হত। মহমেডানের বর্তমান কর্তাদের নিজেদের করার কিছু ক্ষমতা নেই। তাঁদের উপর অন্য ক্লাবের পরীক্ষা নিরীক্ষাতেই শুধু ‘বিপ্লব’ হতে পারে। আর বিপ্লব হতে পারে রাস্তা থেকে কাউকে এনে কোচ করে দেওয়ার ঘটনায়। চাঁদু রায়চৌধুরি দায়িত্ব ছেড়ে দেওয়ায় এখন কোনও কোচ পাওয়া যাচ্ছে না, অম্লান বদনে বললেন মহমেডান সচিব সুলেমান খুরশিদ। পাল্টা প্রশ্ন হতে পারত, এখনও আপনারা পদত্যাগ করছেন না কেন? সাংবাদিকরা করেননি। দেশের জনপ্রিয়তম ক্লাব আসলে কর্তাদের দৌলতে করুণার পাত্র হয়ে গিয়েছে সবার। সমর্থকদেরও। খাঁ খাঁ গ্যালারি দেখে মনেই হবে না, এই ম্যাচ কিছুদিন আগেও বড় ম্যাচ ধরা হত। 

গ্রুপসেরা ইস্টবেঙ্গল ফুটবলাররাও সম্ভবত করুণা করেই আরও গোল করলেন না। সবাই গোল করছে দেখে, হেমন্ত ডোরাও হয়তো ভাবছিলেন, জেলা ফুটবলের মতো এ ম্যাচেও গোল করে আসা যায়। শেষ দিকে ওই সুযোগ কাজে লাগিয়ে মহমেডানের লরেন্সের উঁচু চিপে গোল। মহমেডানের যাঁরা খেলছেন, তাদের মধ্যে আসলাম পরভেজ ও ওহিদুল ইসলাম বাদে বাকিদের কেউ চেনেন না। এগারো বছর সাদা কালো জার্সি পরা আসলাম বলছিলেন, ‘‘এমন দুরবস্থা ক্লাবের আগে দেখিনি।’’ মুসা আসার পরে ইস্টবেঙ্গলের ডানদিকে ইসিয়াকা-মুসার একটা চমৎকার ওভারল্যাপিং রয়েছে, যা কয়েকমিনিট অন্তরই দেখা যায়। তুষার এখনও মারাত্মক মাঝমাঠ থেকে পাস বাড়ানোর সময়। স্বপ্নহীন সামস বা সুলেমানদের পক্ষে ফুটবলারদের এর পাল্টা ট্যাকটিকস বোঝানো সম্ভব নয়। কোচহীন মহমেডানের কেউ এটা না বোঝায় ম্যাচ হয়ে দাঁড়াল বেড়াল-ইঁদুর খেলা। সিনিয়র ওহিদুল বিরতির আগেই অহেতুক লাল কার্ড দেখে বেরিয়ে গিয়ে দেখালেন, দুর্বল বিশৃঙ্খল প্রশাসনের ছোঁয়া ফুটবল টিমে লাগতে বাধ্য। 

আনচেরি প্রায় দশ ডিগ্রি কোণ থেকে প্রথম গোলটা করলেন দ্বিতীয় পোস্টে। মাঠে নামার কিছুক্ষণের ভিতরেই, ইসিয়াকার ভাসানো সেন্টারে হেডে শেষ গোল বিজয়নের। এখনও পুরো ফিট নন দেশের সবচেয়ে পরিচিত জুটি। তবু ৫ ম্যাচে ৪ গোল হয়ে গেল আনচেরির, ৩ ম্যাচে ২ গোল বিজয়নের। দুই নতুন নাইজিরিয়ান আজ আসছেন, এই খবরের মতোই মনোরঞ্জনের পক্ষে উৎসাহব্যঞ্জক বিজয়ন-আনচেরির দুঃসময়েও গোলে থাকা। সেরা গোল অবশ্যই মুসার। পঁচিশ গজ দূর থেকে জোরাল শটে এমন গোল চিমাপরবর্তী ফুটবলে প্রায় দুষ্প্রাপ্য। মুসা আসার পরই ইস্টবেঙ্গলে জয়, আত্মবিশ্বাস, স্বার্থপরহীন পাস খেলার চেষ্টার জোয়ার। ৫ ম্যাচে ৪ গোল করলে তো এক ডিফেণ্ডার নেতিয়ে থাকা দলকে আমূল পাল্টে দিতেই পারেন। 

ইস্টবেঙ্গল: হেমন্ত, মুসা, জ্যাকসন, দীপক, ফাল্গুনী, ইসিয়াকা, তুষার (চন্দন),অনীত, দীপঙ্কর (বিজেন), ওমোলাজা, আনচেরি (বিজয়ন)। 


</TEXT>
</DOC>
<DOC>
<DOCNO>1010117_14chitra.utf8</DOCNO>
<TEXT>
 ২৮ আশ্বিন ১৪০৭ শনিবার ১৪ অক্টোবর ২০০০

 চিত্রকলা ও ভাস্কর্য প্রতিচ্ছায়াবাদী ধারারই প্রসারণ মৃণাল ঘোষ 

 চিত্রকূট আর্ট গ্যালারিতে সম্প্রতি অনুষ্ঠিত হল প্রবীণ শিল্পী বরুণ রায়ের (জন্ম: ১৯৩৭) ছবির একক প্রদর্শনী। কলকাতায় এটি তাঁর তৃতীয় একক। এর আগে ১৯৯২ ও ১৯৯৮-তে অনুষ্ঠিত হয়েছিল তাঁর প্রথম দুটি একক। তিনি দীর্ঘদিন ফিলিপাইনস-এ ছিলেন; সেখানেও একাধিক প্রদর্শনী হয়েছে তাঁর। কাগজ ও ক্যানভাসের উপর অ্যাক্রিলিকে আঁকা মোট ৪০টি ছবি নিয়ে আয়োজিত আলোচ্য প্রদর্শনীর শিরোনাম ‘সলিলকিজ’ বা ‘আত্মকথন’। 

 শিল্পী মূলত নিসর্গ এঁকেছেন। কিন্তু সেই নিসর্গ তাঁর চেতনার ভিতর দিয়ে রূপান্তরিত হয়ে রূপায়িত হয়েছে চিত্রপটে। দৃশ্যাবলির আপাত স্বাভাবিকতাকে তিনি ধরতে চেষ্টা করেননি। রূপ দিয়েছেন সেই দৃশ্যের সারাৎসারকে। সেই দৃশ্যের ভিতর যে আলোছায়ার স্পন্দন, তাকেই পরিস্ফুট করেছেন বিভিন্ন বর্ণের পারস্পরিক সমন্বয় ও সংঘাতের ভিতর দিয়ে। 

 প্রতিচ্ছায়াবাদী শিল্পীদের ছবিতে শিল্পীর নিজস্ব অনুভবই প্রাধান্য পেত। আলোর চরিত্র অনুযায়ী দৃশ্যের রূপান্তর শিল্পীর চেতনায় যে আলোড়ন আনত, সেটাকেই শিল্পী রূপ দিতেন। আলোচ্য প্রদর্শনীর ছবিগুলি সেই ধারারই প্রসারণ। সেই সঙ্গে শিল্পী বরুণ রায় আত্মস্থ করেছেন বিমূর্ত রূপায়ণের নানা অভিজ্ঞতাও। প্রতিচ্ছায়াবাদ ও বিমূর্ত অভিব্যক্তিবাদের সমন্বয়ে গড়ে উঠেছে তাঁর ছবিগুলি। 

 কোথাও কোথাও আলোর প্রদীপ্ত উদ্ভাসকে ক্যানভাসে তুলে এনেছেন শিল্পী। ‘নিউ মেক্সিকো ল্যাণ্ডস্কেপ’-এর তিনটি ছবিতে স্বর্ণাভ হলুদ আলোকে যেভাবে গড়ে তুলেছেন তিনি পরতে পরতে একাধিক বর্ণের সমন্বয়ে এবং সেই প্রেক্ষাপটে দিগন্তপ্রান্তে নিসর্গের আবছা আভাস এনেছেন, তাতে তাঁর কল্পনার বৈভব পরিস্ফুট হয়। ফুলবাগানের ছবিগুলিতে কাগজের উপর বিভিন্ন উজ্জ্বল ও ছায়াঘন বর্ণের ছোট ছোট ষ্ট্রোকে তিনি যে আলোছায়ার আলোড়ন সৃষ্টি করেছেন, সেটা বিস্তীর্ণ প্রস্ফুটিত ফুলের ব্যাপ্তির সামনে দাঁড়িয়ে শিল্পীর ব্যক্তিগত অনুভূতির বৈচিত্রময় প্রকাশ। 

 এ ভাবে শিল্পী বিভিন্ন চিত্রমালায় বিভিন্ন বর্ণ-পরিকল্পনার ভিতর দিয়ে নিসর্গকে বিমূর্তায়িত করেছেন। তা একই সঙ্গে এক দিকে যেমন নিসর্গের বিচিত্র সৌন্দর্যকে উদ্ভাসিত করে, তেমনই বিশুদ্ধ ও বিমূর্ত রঙের রচনা হিসাবেও নান্দনিক সংহতি সৃষ্টি করে। ছবিগুলি এ দিক থেকেই বিশেষভাবে অভিনিবেশযোগ্য। 

 ভাস্বতী ঘোষ ও কেতকী মিত্রএই দুই স্বশিক্ষিত শিল্পী সম্প্রতি একসঙ্গে প্রদর্শনী করলেন গগনেন্দ্র প্রদর্শশালায়। দু’জনেরই পেশা অধ্যাপনা। প্রথম জনের বিষয় অর্থনীতি, দ্বিতীয় জনের সমাজতত্ত্ব। ছবি আঁকা তাঁদের অবসরের আনন্দের সঙ্গে যুক্ত। কিন্তু আনন্দের সঙ্গে প্রকরণ-বোধের সম্মিলন না ঘটলে সফল শিল্প গড়ে ওঠে না। প্রকরণ-বোধ পরিশীলিত হয় অনুশীলন থেকে। এই অনুশীলনের অভাবই তাঁদের সমস্যা। 

 ভাস্বতীর ১৭টি জলরং-ভিত্তিক মিশ্র মাধ্যমের ছবির সাধারণ শিরোনাম ‘উইংস’ বা ডানা। পাখির ডানা মুক্তির আনন্দের প্রতীক। মানুষের দৈনন্দিন জীবনে আবদ্ধতার বাস্তবতায় নীল আকাশের মুক্তির পরিমণ্ডল আনতে চেয়েছেন শিল্পী। বাংলা ঘরানার আঙ্গিককে একটু রূপান্তরিত করে কাজ করেছেন। বিষয় হিসাবে এসেছে প্রকৃতি ও নরনারীর জীবনের নানা অনুষঙ্গ। কোথাও কোথাও একটা সুরেলা পরিমণ্ডল সৃষ্টি হয়ে উঠেছে। কিন্তু অনেক ক্ষেত্রেই তা গভীরতর কোনও চিত্রীয় সংহতি অর্জন করেনি। 

 কেতকীর ২৪টি বাটিকের ছাপচিত্রের শিরোনাম ‘রিদম অ্যাণ্ড মোশন’। ছন্দ ও গতি যে কোনও শিল্পেরই মূল নান্দনিক উপাদান। রূপায়িত ছন্দকে কতটা গতিতে উন্মীলিত করা গেল, তার উপরই অনেকাংশে নির্ভর করে ছবির সাফল্য। ছন্দও আঙ্গিক-নির্ভর। তাই আঙ্গিকের দুর্বলতা 

 ছন্দকেও নিস্তেজ করে। তাঁর বাটিকের রূপায়ণগুলির সমস্যা এখানেই। 

 কয়েকটি নিসর্গধর্মী রচনায় অবশ্য খানিকটা সংহতি এসেছে। 

 কিন্তু ছুটন্ত ঘোড়া ও নরনারীর রূপায়ণগুলি আঙ্গিকের দিক থেকে খুবই দুর্বল। 

 অ্যাকাডেমিতে সম্প্রতি অনুষ্ঠিত হল সর্বানী গঙ্গোপাধ্যায়ের ৪৬টি জলরঙের ছবির প্রদর্শনী। রবীন্দ্রভারতী থেকে চিত্রকলায় ১৯৮০-র স্নাতক এই শিল্পী। অনেক সম্মেলক প্রদর্শনীতে অংশ গ্রহণ করলেও একক প্রদর্শনী করেছেন এর আগে মাত্র একটি, ১৯৯৯-তে। এটি দ্বিতীয় একক। 

 তাঁর জলরঙের ব্যবহার বিধি একটু অন্যরকম। খুব ছায়াঘন রং ব্যবহার করেন। শুভ্রতাও সেই ছায়ায় আবিল থাকে। অবয়বগুলিতেও যেন অতীতের নিবিড় অন্ধকার দিয়ে গড়া। স্পষ্ট ও সংজ্ঞায়িত নয়। এটাই তাঁর ছবির প্রধান সমস্যা। একটা গভীরতর সোন্দর্যকে খোঁজার চেষ্টা আছে। কিন্তু প্রকাশের অস্পষ্টতায় সেটা ঠিক ভাবে পরিস্ফুট হচ্ছে না। 

 অন্তর্মুখী গভীরতা তাঁর প্রকাশের একটি সদর্থক বেশিষ্ট্য হতে পারত যদি অবয়ব ও রচনাবিন্যাসে তিনি আর একটু স্পষ্ট হতেন। কিন্তু অতিরিক্ত অস্পষ্টতা ও অতিরিক্ত ছায়াচ্ছন্নতা ছবিগুলির নান্দনিক সংহতি ব্যাহত করেছে। 

 প্রদর্শনী 

 চলছে 

 সিমা: আর্ট ইন লাইফ ২৬ অক্টোবর পর্যন্ত। 

 বিড়লা অ্যাকাডেমি: কানাই চিত্রকর ১৫ অক্টোবর পর্যন্ত। 

 গ্যালারি লা মেরে: ‘দূর্গা’ সমকালীন চিত্র ও ভাস্কর্যের প্রদর্শনী ২৯ অক্টোবর পর্যন্ত। 

 অ্যাকাডেমি: কৃষ্ণ দে ১৯ অক্টোবর পর্যন্ত। 

 কমল সাহা ১৯ অক্টোবর পর্যন্ত। 

 নারায়ণ সান্যাল ১৯ অক্টোবর পর্যন্ত। 

 ডেফ উওমেন অ্যাসোসিয়েশন ১৯ অক্টোবর পর্যন্ত। 

 শুরু হবে 

 বিড়লা অ্যাকাডেমি: শুক্তিশুভ্র প্রধান ১৭ থেকে ২২ অক্টোবর পর্যন্ত। 

 প্রীতিশ নন্দী ১৯ থেকে ২৯ অক্টোবর পর্যন্ত। 

 চিত্রকূট: মিলন মুখোপাধ্যায় ১৬ থেকে ২৫ অক্টোবর পর্যন্ত। 

 অ্যাকাডেমি: নীহার দে প্রমুখ ২০ থেকে ২৫ অক্টোবর পর্যন্ত। 

 আশিসকুমার দাস, দেবাঞ্জন রায়, অধীপ দত্ত ২০ থেকে ২৭ অক্টোবর পর্যন্ত। 

 গণেশ বসু ও মৃদুলা বসু ২০ থেকে ২৭ অক্টোবর পর্যন্ত। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010705_kolkata.utf8</DOCNO>
<TEXT>


২০ আষাঢ় ১৪০৮ বৃহস্পতিবার ৫ জুলাই ২০০১

আরও খবর

মানিকতলার সেন্ট্রাল ব্লাড ব্যাঙ্কের ভিতরে বসেই বেআইনি রক্ত ব্যবসা রসিদ দিয়ে চালাচ্ছে একটি রক্তব্যবসা সংগঠিত চক্র। টাকা নেওয়ার মানিকতলা ব্লাড সময় তারা ব্যাঙ্কে কেন্দ্রীয় ব্লাড ব্যাঙ্কের অধিকর্তার নামে ছাপানো রসিদও ব্যবহার করছে: স্টাফ রিপোর্টার

বুধবার আবার আত্মহত্যা মেট্রোরেলের বেলগাছিয়া বেলগাছিয়া স্টেশনেট্রেনে মেট্রো স্টেশনে চাপা পড়ে এক ব্যক্তির মৃত্যু হয়েছে। ট্রেনটি বেলগাছিয়া স্টেশনে ঢোকার মুখে অজ্ঞাত পরিচয় ওই ব্যক্তি চলন্ত ট্রেনের সামনে ঝাঁপিয়ে পড়েন বলে প্রত্যক্ষদর্শীরা জানিয়েছেন: স্টাফ রিপোর্টার

খোঁজ নেই মহিলা প্রায় এক সপ্তাহ আগে আইনজীবীর নিখোঁজ হওয়া কলকাতা হাইকোর্টের মহিলা আইনজীবীর কোনও হদিশ পাওয়া যায়নি। ২৭ বছরের অবিবাহিতা সুপর্ণা ঘোষকে অপহরণ করা হয়নি, সে বিষয়ে নিশ্চিত হলেও ঘটনাটি ধামাচাপা দেওয়ার চেষ্টা করছে পুলিশই: স্টাফ রিপোর্টার

পথে পড়ে থাকা রুগ্‌ণ বৃদ্ধের

চিকিৎসায় ওঁরা পাঁচ জন

মন্ত্রী না হয়েও ‘বেশ আছেন’

পড়িয়ে, বিধানসভায় গিয়ে

পুনর্বাসন নয়, মাংসের দোকানেও টালির নালার স্বাস্থ্যবিধি

দখলদার উচ্ছেদ এ মানাতে অভিযান মাসেই পুরসভার

জ্যোতিষ অবিদ্যা, অভিমত বিশিষ্ট জ্যোতির্বিজ্ঞানীর

ফের কর্মসংস্কৃতি গ্রাম থাকবে না ফেরানোর বৃহত্তর উদ্যোগ হাওড়া কলকাতায় পুরসভার

দূষণ হাইকোর্টের জলেও

পুর বর্ষপূর্তি অনুষ্ঠান বয়কট বিরোধীদের

বারো ঘণ্টার

বচ্চন যজ্ঞ আজ

কেনার ফানুস 
</TEXT>
</DOC>
<DOC>
<DOCNO>1010113_ravi.utf8</DOCNO>
<TEXT>


রবিবাসরীয় প্রবন্ধ মাছের তেলে মাছ ভেজে বাঙালি কোটিপতি জেরা, থার্ডডিগ্রি তুচ্ছ। চোর ধরার দাওয়াই একটাই, চালপড়া। লিখেছেন অগ্নি রায়। রবিবাসরীয় গল্প শেষ বিকেলে দেবব্রত মল্লিক রবিবাসরীয় ধারাবাহিক রহস্য উপন্যাস: ৪০ জলে দস্যু ডাঙায় বাঘ শেখর বসু রবিবাসরীয় আনন্দমেলা শিকারী জাহাঙ্গীর সাইফুল মোল্লা নাটকীয় মৃত্যু রাজর্ষি মজুমদার গন্ধ থেকে নেপোলিয়ান অরণ্যজিৎ সামন্ত তিরস্কৃত উপন্যাস অভিজিৎ চৌধুরী পোকাদের মুখপাত্র দিলীপ মজুমদার


</TEXT>
</DOC>
<DOC>
<DOCNO>1010105_weather.utf8</DOCNO>
<TEXT>
 ২১ পৌষ ১৪০৭ শুক্রবার ৫ জানুয়ারি ২০০১

আবহাওয়া পূর্বাভাস: শুক্রবার প্রধানত পরিষ্কার আকাশ। রাতের তাপমাত্রা হ্রাস পাবে। সর্বনিম্ন তাপমাত্রা ১২ ডিগ্রি সেলসিয়াসের কাছাকাছি থাকবে। 

তাপমাত্রা: বৃহস্পতিবারের সর্বোচ্চ ২৩.১ (-৪) এবং সর্বনিম্ন ১৪.৫ (+২) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৮৯ শতাংশ এবং ন্যূনতম ৪৭ শতাংশ। 

বৃষ্টি: হয়নি। 

জোয়ার: ভোর ৪টা ৩৮ মিনিট এবং বিকাল ৪টা ৫০ মিনিট। 

ভাটা: বেলা ৯টা ৪ মিনিট এবং রাত্রি ১০টা ৩ মিনিট। 

সূর্য: উদয় ৬টা ২৩ মিনিট এবং অস্ত ৫টা ১ মিনিট। 


</TEXT>
</DOC>
<DOC>
<DOCNO>1010109_7rabiamela2.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

 রুটির কারখানা তৃষ্ণা বসাক গত বছর সারা বিশ্ব থেকে অনেকে গিয়েছিলেন জার্মানির হ্যানোভারে। সেখানে মাসকয়েক ধরে চলেছিল ‘মানবজাতি-প্রকৃতি-প্রযুক্তি  বিষয়ক এক বিশ্বব্যাপী প্রদর্শনী। সেই এক্সপো ২০০০ দেখে ফেরার সময় অনেকেই একটি রুটির কারখানা অর্থাৎ ‘বেকারি’ দেখে এসেছেন। তাতে অবশ্যি অবাক হওয়ার কিছু নেই। সংগীত রসিকদের কাছে এটি কোনও সাধারণ বেকারি নয়, তীর্থস্থানের মতো পবিত্র এই বেকারিটি তাঁদের কাছে যেন সুরতীর্থ। আসলে বিশ্ববিশ্রুত সুরস্রষ্টা জোহান সেবাস্টিয়ান বাখের পরিবারের কয়েক প্রজন্মের সুখ, দুঃখ, উৎসব, বেদনা সবই আবর্তিত হয়েছে এই বেকারিটিকে ঘিরে। ভাইমার শহরের বাজারের কাছে এই বেকারিটি নতুন ভাবে সেজে উঠেছিল বাখের মৃত্যুর ২৫০ বছর পূর্তি উপলক্ষে। আর ভাইমার শহরে গত বছর তিনদিন ধরে চলছিল আন্তর্জাতিক সংগীত উৎসব। 

 বাখের জন্ম ২১ মার্চ, ১৬৮৫, আইজেনআখ শহরে। মৃত্যু ১৭৫০-এ, লিপজিগে। জীবনের মূল্যবান ২৭টি বছর এই লিপজিগেই কাটিয়ে দেন বাখ। তাঁর অমর সৃষ্টি ‘সেন্ট জন প্যাশন’ এখানেই রচিত। তাঁর এক পূর্বপুরুষ ১৫৯০ সাল নাগাদ হাঙ্গেরি থেকে এসে পড়েন ভাইমারে, তাঁদের এক আত্মীয়ের বাড়ি। তাঁর ছিল একটি রুটির কারখানা। তখন কে জানত সুদূর ভবিষ্যতে এই বেকারিটি হয়ে উঠবে ইতিহাসের এক অমূল্য দলিল! 

 এর একাংশ সংস্কার করে বানানো হয়েছে একটি সৌধ, যার মধ্যে রয়েছে একটি মিউজিয়াম। একটু সারিয়ে নিয়ে প্রায় অবিকৃত রেখে দেওয়া হয়েছে আদি উনুনটি, বিয়ে বা নামকরণ উৎসব উপলক্ষে যাকে ঘিরে জড়ো হতেন বাখ পরিবারের সদস্যরা। এখনই যেন ওখান থেকে বেরিয়ে আসবে গরম এক টুকরো রুটি, বোবা দেওয়ালগুলোর কয়েক শতাব্দের ঘুম ভেঙে যাবে সুরের মায়াবী মূর্ছনায়। 


</TEXT>
</DOC>
<DOC>
<DOCNO>1010710_aj-kol.utf8</DOCNO>
<TEXT>


২৫ আষাঢ় ১৪০৮ মঙ্গলবার ১০ জুলাই ২০০১

তিনি বিজ্ঞাপন বলেন দেখে শিক্ষার মতো ক্ষেত্রে টাকা দেওয়ার আগে অভিভাবকদের আরও সতর্ক হওয়া উচিত।

কান্তি বিশ্বাস

মেধা পরীক্ষার নামে শহর জুড়ে প্রতারণা প্রসঙ্গে

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

গড়িয়াহাট: আলু ৭, পটল ১০, বেগুন ১৫, দশেরি আম ২৫, ল্যাংড়া ২৫, কাটা পোনা ৯০, ইলিশ ২০০। শ্যামবাজার: আলু ৬.৫০, পটল ১০, বেগুন ১৬, চৌসা আম ২৫, ল্যাংড়া ২৫, কাটা পোনা ৭০, ইলিশ ২০০। হগ মার্কেট: আলু ৬.৫০, পটল ১৫, বেগুন ২০, দশেরি আম ২২, ল্যাংড়া ৩০ , কাটা পোনা ৮০।

আজ জন্মদিন হলে পুলকরঞ্জন দেব শুভ মানসিক অবসাদ, সংখ্যা:৩, নৈরাশ্য, ৫, ৬, ৭, ৯। স্মৃতি শুভ দিন: দুর্বলতা এবং মঙ্গল, অযথা ভয় ভোগাতে বৃহস্পতি পারে। ব্যবসায় ও অর্থলগ্নি করা শুক্রবার। থেকে দূরে শুভ রঙ: থাকুন। সরকারি হলুদ, ও প্রশাসনিক বেগুনি ও কর্মে নিযুক্ত, সবুজ। এবং শিক্ষক, শুভ রত্ন: অধ্যাপক ও আইন পীত বিষয়ে পোখরাজ, কর্মরতদের পান্না, ও পক্ষে অর্থাগমে ক্যাট্‌স সাফল্য আশা করা আই। যায়। নিকট আত্মীয়ের সাফল্যের সংবাদ পেতে পারেন। প্রেম-প্রীতিতে শুভ নয়। বিচ্ছেদের বেদনা মর্মাহত করতে পারে। বসের সঙ্গে অযথা ঝগড়া ও ভুল বোঝাবুঝি হতে পারে।

কলেজে ভর্তি হতে যাদবপুর বিশ্ববিদ্যালয়: পদার্থবিদ্যা, রসায়ন, গণিত, ভূতত্ত্ববিদ্যায় আবেদনপত্র পেতে ৬০% নম্বর পেতে হবে। বাংলার জন্য প্রয়োজন ৫৫%, ইংরেজি অনার্সের জন্য ৬০%। ইতিহাস ও তুলনামূলক সাহিত্যের জন্য যথাক্রমে ৫৫% ও ৫০% নম্বর পেতে হবে। অর্থনীতির জন্য চাই ৬০%। রাষ্ট্রবিজ্ঞান, দর্শন ও সংস্কৃতের জন্য যথাক্রমে ৫৫%, ৫০% ও ৪৫% চাই। তুলনামূলক সাহিত্য, ইংরেজি, ও ইতিহাস অনার্সে ভর্তির পরীক্ষা নেওয়া হবে যথাক্রমে ২৪, ২৫ ও ২৭ জুলাই। বাকি বিষয়গুলিতে মেধার ভিত্তিতে ভর্তি হবে। বিজ্ঞান ও কলা উভয় বিভাগেই ভর্তির ফর্ম মিলবে ১৭ জুলাই পর্যন্ত। বেথুন কলেজ: পদার্থবিদ্যা, রসায়ন, প্রাণীবিদ্যা ও উদ্ভিদবিদ্যাতে অনার্স পড়তে কমপক্ষে ৬৫০ নম্বর পেতে হবে। গণিত ও অর্থনীতির জন্য ৬০০ পেতে হবে। ইংরেজি, বাংলা ও ইতিহাসে যথাক্রমে ৬০০, ৫৫০ ও ৬০০ নম্বর পেতে হবে। অর্থনীতিতে অনার্স পড়তে গণিতে ৫৫% ও ইংরেজিতে ৪৫% পেতে হবে। ইতিহাসে অনার্স পড়তে হলে বাংলা বা ইংরেজিতে পেতে হবে ৫০% নম্বর। ২০ জুলাই ইতিহাস ও গণিত ও ২১ জুলাই অর্থনীতি অনার্সে ভর্তির পরীক্ষা হবে।

৫০ বছর আগে ওং পেং সুন রবিবার সকালে ইডেন উদ্যানে ন্যাশনাল ক্রিকেট ক্লাবের ইণ্ডোর গেমস সাব-কমিটির একটি সভা হয়। এই সভায় স্থির হয় যে, মালয় হইতে আগত বিশ্বের সর্বশ্রেষ্ঠ ব্যাডমিণ্টন খেলোয়াড় ওং পেং সুন এবং আবতুল্লা পিরাসকে এই মাসের শেষ সপ্তাহে ইডেন উদ্যানস্থ ক্লাবের ইণ্ডোর ষ্টেডিয়ামে প্রদর্শনী খেলিবার জন্য আমন্ত্রণ করা হইবে। এই খেলাগুলি আগামী ২১শে এবং ২২শে জুলাই অনুষ্ঠিত হইবে বলিয়া স্থির হইয়াছে এবং প্রতি সন্ধ্যায় দুইটি সিঙ্গলস এবং একটি ডাবলস খেলার ব্যবস্থা হইবে। ভারতের ক্রমপর্যায়ভুক্ত খেলোয়াড়গণকে তাঁহাদের সহিত প্রতিদ্বন্দ্বিতা করিবার জন্য আমন্ত্রণ করা হইবে। বোম্বাই ক্রিকেট ক্লাব অব ইণ্ডিয়ার সৌজন্যে মালয়ের এই খেলোয়াড়দ্বয়কে কলিকাতায় আসিবার ব্যবস্থা করা সম্ভবপর হইয়াছে।

দুর্মূল্য ভাতা দিবস

রবিবার কলিকাতায় এক বৈঠকে হিন্দ মজদুর সভার কার্যনির্বাহক সমিতি দেশের সর্বত্র ২৭শে আগষ্ট দুর্মূল্য ভাতা দিবস পালনের সিদ্ধান্ত করিয়াছে। ঐ দিন আবার প্রস্তাবিত রেল ধর্মঘট।

কার্যনির্বাহক সমিতির ২৫ জন সদস্যের মধ্যে ২২ জন উপস্থিত ছিলেন। শ্রীজয়প্রকাশ নারায়ণ ও শ্রী জি জি মেটাও আসিয়াছিলেন। সভাপতিত্ব করেন পশ্চিমবঙ্গের বিধান সভার সমাজতন্ত্রী সদস্য শ্রীশিবনাথ বন্দ্যোপাধ্যায়।

আটশত উদ্বাস্তু

ষ্টাফ রিপোর্টার

পূর্ববঙ্গের বিভিন্ন জেলা হইতে রবিবার প্রায় অাটশত নূতন উদ্বাস্তু শিয়ালদহ ষ্টেশনে আসিয়া পৌঁছিয়াছে। রবিবার দুইশত উদ্বাস্তকে কাশীপুর উদ্বাস্তু শিবিরে স্থানান্তরিত করিবার পর ষ্টেশনে অবস্থিত উদ্বাস্তুর সংখ্যা ছিল ১৮০০। রবিবার সকালে ভারতের সংখ্যালঘু মন্ত্রী শ্রীচারুচন্দ্র বিশ্বাস শিয়ালদহ ষ্টেশন পরিদর্শন করেন এবং প্রায় দুই ঘণ্টাকাল থাকিয়া নবাগত উদ্বাস্তুদের নিকট তাহাদের বাস্তুত্যাগের কারণ সম্পর্কিত অভিযোগাদি শুনেন।

-আনন্দবাজার পত্রিকা, ১০ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010114_editorial.utf8</DOCNO>
<TEXT>


সম্পাদকীয় উত্তরবঙ্গে ১.. ঝড়ের পূর্বাভাস সম্পাদকীয় তাজমহলের ২.. ‘প্রযোজনা’ প্রবন্ধ ১.. মানুষ আহাম্মক নয় সেটাই একমাত্র ভরসা প্রবন্ধ ২.. কে জিতবেন, কেন, কী ভাবে গণতন্ত্র ও নির্বাচনী পদ্ধতি


</TEXT>
</DOC>
<DOC>
<DOCNO>1010128_aaj.utf8</DOCNO>
<TEXT>


দিনপঞ্জিকা আবহাওয়া


</TEXT>
</DOC>
<DOC>
<DOCNO>1010424_about.utf8</DOCNO>
<TEXT>


যাত্রা শুরু করেছিল ১৩ মার্চ, ১৯২২। আনন্দবাজার পত্রিকার আত্মপ্রকাশ ঘটেছিল দোলযাত্রার দিন। প্রথম সংখ্যাটি ছাপা হয়েছিল পুরোপুরি লাল কালিতে। যাকে ব্রিটিশ সরকারের মুখপত্র ইংলিশম্যান এক বিপদ সংকেত বলে ভেবেছিল। ইংলিশম্যানের এই দূরদৃষ্টির প্রশংসা না-করে উপায় নেই। কেননা, আনন্দবাজার পত্রিকা দেশের স্বাধীনতা


</TEXT>
</DOC>
<DOC>
<DOCNO>1010422_21dance1.utf8</DOCNO>
<TEXT>
 ৮ বৈশাখ ১৪০৮ শনিবার ২১ এপ্রিল ২০০১

 নৃত্য 

 সমালোচনা ১.. চিত্রাঙ্গদায় তিন নৃত্যশৈলী শর্মিলা বসুঠাকুর 

 মালবিকা সেন সারা মঞ্চ জুড়ে ইণ্ডিয়ান অ্যাসোসিয়েশন এবং ইস্ট জোন কালচারাল সেন্টারের যৌথ উদ্যোগে সম্প্রতি রবীন্দ্রসদনে অনুষ্ঠিত হল ভারতনাট্যম আধারিত একটি সুন্দর নৃত্যানুষ্ঠান ‘চিত্রাঙ্গদা’। থাঙ্কমণি কুট্টি পরিচালিত কলামণ্ডলমের নৃত্যশিল্পীদের পারদর্শিতা প্রশংসনীয়। 

 অর্জুন চরিত্র নৃত্যায়িত হয়েছে পুরুষালি কথাকলি নৃত্যের দৃঢতায়। চিত্রাঙ্গদার রূপ বর্ণিত হয়েছে মোহিনী অট্টম নৃত্য আঙ্গিকে এবং বীর চিত্রঙ্গদার প্রকাশ ঘটেছে ভরতনাট্যম নৃত্যশৈলীর বলিষ্ঠতায়। তিনটি ভিন্ন ভিন্ন নৃত্যশৈলীর নির্বাচন নিঃসন্দেহে সুচিন্তিত ও সুপরিকল্পিত। 

 অর্জুনের ভূমিকায় খুব সীমিত পরিসর হলেও কৌশিক চক্রবর্তী তাঁর ধ্রুপদী নৃত্য অনুশীলনের সনিষ্ঠ ছাপ রেখেছেন। চিত্রাঙ্গদারূপী সংযুক্তা চট্টোপাধ্যায় প্রকৃতই পরিণত নৃত্যাঙ্গনা। 

 এই সন্ধ্যার উপস্থাপনায় সমগ্র মঞ্চ জুড়ে সর্বাত্মক উপস্থিতি উপলব্ধি করা গেছে মালবিকা সেনের নৃত্য পরিবেশনায়। গীতিময় শরীরী ছন্দ ও মুখভঙ্গির নিরন্তর সুক্ষ্ম পরিবর্তনে শিল্পী অনন্য। ‘দে তোরা আমায়’ নৃত্য পরিকল্পনায় ভরতনাট্যম নৃত্যের অসাধারণ প্রয়োগ এবং নৃত্যশিল্পীর নৃত্যশৈলীর উপর প্রার্থিত নিয়ন্ত্রণ এই অংশে নাটকীয় মুহূর্ত সৃষ্টি করে। তুলনায় ‘রোদন ভরা বসন্ত’ নৃত্য পরিকল্পনায় যেন অতিরিক্ত প্রথা-প্রকরণ নির্ভরশীল এবং নৃত্যশিল্পীও কিছুটা গতানুগতিক। নৃত্য সমালোচনা প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010109_rajya.utf8</DOCNO>
<TEXT>


রাষ্ট্রপতির শাসন চাইব, বলল জোটের প্রতিনিধিদল পালিয়েছে সবাই, নবজাতককে নিয়ে খাঁ খাঁ গ্রামে প্রহর জাগছেন একা মা ৪৪টি বাড়িতে ডাকাতির পাণ্ডা মারা গেল গুলিতে চাঁদের পূর্ণ গ্রহণ আজ ট্যাক্সিচালক খুন কাল সরকারি কর্মীদের ধর্মঘট উলুবেড়িয়ায় আইনজীবীদের কর্মবিরতি, চরম ভোগান্তি তারাপীঠে মদ্যপ ওসি পুণ্যার্থীদের মারধর করলেন মমতার মঞ্চে যোগ দিতে চায় কেপিপি দুর্গাপুরে বুদ্ধের কনভয়ের জিপ উল্টে পুলিশ জখম মাটি খুঁড়ে বধূর মৃতদেহ উদ্ধার বারাসতে পথ অবরোধ জমির দখল নিয়ে সংঘর্ষে মৃত্যু


</TEXT>
</DOC>
<DOC>
<DOCNO>1010114_panjika.utf8</DOCNO>
<TEXT>
 ২৮ কার্তিক ১৪০৭ মঙ্গলবার ১৪ নভেম্বর ২০০০

দিনপঞ্জিকা দৃক্‌সিদ্ধ 

মঙ্গলবার ২৮ কার্তিক ১৪ নভেম্বর। 

তৃতীয়া রাত্রি ৭-২২ পর্যন্ত। 

মৃগশিরা রাত্রি ১০-৪৪ পর্যন্ত। 

বারবেলা ৭-১৫ থেকে ৮-৩৭ পুনঃ ১২-৪৩ থেকে ২-০৫। 

অমৃতযোগ প্রাতঃ ৬-৩৫ মধ্যে পুনঃ ৮-৩৮ থেকে ১০-৫৯। রাত্রি ৮-৬ থেকে ৮-১৯ পুনঃ ৯-১১ থেকে ১১-৪৭ পুনঃ ১-৩২ থেকে ৩-১৫ পুনঃ ৫-০ গতে উদয়াবধি। 

প্রয়াত প্রধানমন্ত্রী জহরলাল নেহেরুর (১১১ তম) জন্মদিবস। 

শিশুদিবস । 

অন্য পঞ্জিকা 

২৮ কার্তিক। 

তৃতীয়া রাত্রি ১০-১৬-৫৪ পর্যন্ত। 

মৃগশিরা রাত্রি ২-১৪-৪৫ পর্যন্ত। 

বারবেলা ৭-১৪-৫০ থেকে ৮-৩৬-৫৪। 

অমৃতযোগ দিবা ৬-৫০ মধ্যে পুনঃ ৮-৩৭-৫৪ থেকে ১১-০। রাত্রি ৮-৬-১৩ থেকে ৮-১৮ পুনঃ ৯-১৪ থেকে ১১-৫৩ পুনঃ ১-৪০ থেকে ৩-১৬ পুনঃ ৫-১৪ থেকে ৫-৫৩। 

১৭ শাবান। 


</TEXT>
</DOC>
<DOC>
<DOCNO>1010113_business.utf8</DOCNO>
<TEXT>


আইওসি-র মনোভাব দুর্ভাগ্যজনক: ওড়িশা রাজ্যে লগ্নির বাধা বন্‌ধ, জানালেন মার্কিন রাষ্ট্রদূত বাজার বাড়ানোর লক্ষ্যে ফাইবার কেব্‌ল নেটওয়ার্কের জন্য লগ্নিকারী খুঁজছে রাজ্য ভুটানে টালার জলবিদ্যুতের সবটাই পাবে পূর্ব ভারত

 সোনা ও রুপোর দর 

 পাকা ৪৫২০ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪২৭০ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৮০ ৪৭.১৫ ১০ +-------------------+---------------+------------------+ গ্রাম) ১ ৬৮.৬০ ৭০.৭৫ +-----------------+-------------+ পাউণ্ড রুপোর ৭৫৫০ +-------------------+---------------+------------------+ বাট টাকা ১ ইউরো ৪৪.২৩ ৪৪.৯১ (প্রতি +-------------------+---------------+------------------+ কেজি) 

 খুচরো ৭৬৫০ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010430_classified.utf8</DOCNO>
<TEXT>


১১ বৈশাখ ১৪০৮ মঙ্গলবার ২৪ এপ্রিল ২০০১

পাত্রী পাত্র চাই চাই

সম্পত্তি


</TEXT>
</DOC>
<DOC>
<DOCNO>1010102_calcutta.utf8</DOCNO>
<TEXT>


বিদ্যুৎ-বিভ্রাটে মেট্রো স্টেশন অন্ধকার, স্তব্ধ টিভি কেন্দ্রও স্ত্রী ও ৫ মেয়েকে মেরেছি, ধরা দিয়ে মানল ব্যবসায়ী

ববের কাছে যেতে গিয়ে যুবক আটক কর্মনীতি রূপায়ণে গড়িমসি করছেন কিছু সচিব, নালিশ কো-অর্ডিনেশনের দখলদার পুনর্বাসনে এডিবি ঋণ দেবে ৪৭.৭৩ কোটি টাকা হামলা চালাতে গিয়ে প্রহৃত ৩ ছবিতে কলকাতা


</TEXT>
</DOC>
<DOC>
<DOCNO>1010101_30chitra.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 চিত্রকলা ও ভাস্কর্য জীবনযাপনের ঠিক প্রান্তে শিল্পীর সংখ্যা বারো। ক্যানভাস এবং ভাস্কর্য। কখনও বিষয় স্মৃতি, কখনও সত্তা। শোভন তরফদার শিল্পী : হিরণ মিত্র ছবির মধ্যেই থাকে শিল্পীর নির্জন স্বাক্ষর, আবার দলগত প্রদর্শনীতে যেন অনেকগুলি দৃষ্টিকোন থেকে দেখা ওই সময়েরও আভাসটি ধরা পড়ে। এই ‘একক’ এবং ‘বহু’-র উপভোগ্য উপস্থাপনা ধরা পড়েছিল অ্যাকাডেমি অব ফাইন আর্টস গ্যালারিতে প্রদর্শিত ‘পেন্টার্স ৮০’-র একগুচ্ছ কাজে (১১ থেকে ১৭ নভেম্বর)। ১২ জন শিল্পী এনেছিলেন তাঁদের ক্যানভাস এবং ভাস্কর্য। 

 প্রবীণতম হিরণ মিত্র (জন্ম: ১৯৪৬) একটি মাত্র কাজ এনেছিলেন। তিনটি সমানভাগে বিভক্ত চিত্রপটে শুধু মাত্র সাদা এবং কালোর বুনোট। কোথাও আবার রং দিন এবং রাতের মাঝখানে সন্ধ্যার মতো অনচ্ছ। এই অসীম সাদা-কালোয় ধরা আছে একটি চওড়া রঙের পটির যাত্রা। অনুভূমিক চিত্রপটে ঈষৎ কোণাকুনি চাপানো সেই আয়তাকার রঙের পোঁচের ঠিক মাঝখানটিতে যেন আরেকটি ক্ষতের আভাস। ক্ষত, নাকি আরও দূরে, গভীরে কোনও অঞ্চলে পৌঁছনোর অভিমুখ। হিরণ তাঁর ছবির মধ্যে এমন অজস্র সম্ভাবনার বীজ ছড়িয়ে রেখেছেন। 

 দুটি মাত্র তেলরঙের কাজে মুগ্ধ করেছেন সুনীল দে (জন্ম: ১৯৪৮)। ‘অ্যান্টিক ৭’ ও ‘অ্যান্টিক ৮’ নামের দুটি ছবিতে তেলরঙের স্বভাবসিদ্ধ রহস্যময়তাকেই তিনি চিত্রভাষা করে তুলেছেন। বিমূর্ত ঘরানার দুটি ছবিতে ব্রাশের টানটোন ফুটিয়ে তুলেছে প্রত্নলিপির মতো ইতিহাস। রেখা কখনও স্পষ্ট, কখনও আবছা, তুলির টানে কোথাও রঙের ফোঁটা, কোথাও আলতো করে রং গড়িয়ে দেওয়া হয়েছে নীচে  সব মিলিয়ে চেনা কোনও অবয়বের ইঙ্গিত না রেখেও সুনীল প্রাচীনের মৃতবাক বর্ণমালা ফিরিয়ে এনেছেন ক্যানভাসে। একই রকম কাব্যগুণে স্মরণীয় হয়ে থাকে দীপঙ্কর দত্তের (জন্ম: ১৯৫৬) তিনটি ছবি, স্মরণীয়তম ‘আদার রুম’। অন্য ঘর, কিংবা অন্য কোনও স্থান-কালের পটে অন্য এক জীবনের প্রতিচ্ছবি। ঠিক কল্পস্বর্গ নয়, বরং দীপঙ্করের তুলিতে অনচ্ছ বর্ণের বিস্তার। অ্যাক্রিলিকে ম্লানতার ছায়া যেন স্মৃতির ধূসরতার মায়া ছড়ায়। চেনা এই জীবনযাপনের ঠিক প্রান্তে, সীমানার কাঁটাতার পেরিয়েই যে অনন্তের বিস্তার, তাকেই বুঝি ধরতে চান দীপঙ্কর। পাশাপাশি স্মৃতির অন্ধকার মন্থন করে তুলে আনা চড়া রং, কালো এবং ঝলসে ওঠা লাল আর নীল, নিয়ে অমিতাভ ধর (জন্ম: ১৯৫৭) প্রায় শিহরিত করেন। কল্পনার অদ্ভুত, প্রায় জান্তব বিস্তার ধরা পড়ে ছোট্ট কাজ ‘স্টিল লাইফ অ্যাণ্ড ইনসেক্টস’-এ নিষ্প্রাণ পাত্র এবং পোকার সহাবস্থানে। রঙের ব্যবহারে গভীরতাকেই প্রাধান্য দিয়ে ছবির সম্মুখভাগের দুটি উল্লম্ব এবং ঊর্দ্বভাগে অবনত বিমূর্ত ফিগার রেখে পিছনে জালের আভাস এনে অমিতাভ জীবনযাপনের বদ্ধতা এবং মুক্তির দ্বন্দ্বকে ফুটিয়ে তোলেন বস্তুত। 

 নিজস্ব রূপারোপ বা স্টাইলাইজেশনের কায়দায় স্বতন্ত্র সম্বুদ্ধ দত্তগুপ্ত (জন্ম: ১৯৫৬) এবং ভাস্কর মুখোপাধ্যায় (জন্ম: ১৯৫৮)। সম্বুদ্ধ এক বেলুন-বিশ্বের ছবি দেখিয়েছেন। তেল রং ও অ্যাক্রিলিকের যৌথ ব্যবহারে রঙের বুনোট অর্থাৎ টেক্সচার তৈরি হয়েছে রঙের অগুনতি সমান মাপের ফোঁটায়। এই অন্তঃসারশূন্য সভ্যতার দিকে ফাঁপানো বেলুনের মানব কিংবা বেলুনরূপী সূর্য এক চমৎকার ঠাট্টা। ভাস্করের ছোট চারটি কাজে চারটি মুখ। সেই মুখঙ্গিমার রূপায়নে সচেতন বিকৃতিকরণ অন্য মাত্রা এনেছে। এনেছে ঝকঝকে মুখমণ্ডলের আড়ালে লুকিয়ে থাকা যন্ত্রণার গোপন ভাঙচুর। 

 খুব লিরিক্যাল কম্পোজিশন দেখিয়েছেন অমিত চক্রবর্তী (জন্ম: ১৯৫৭)। নরম অনুগ্র রঙে ছোট চিত্রপটেই তিনি জমি বিভাজন করেছেন। জীবনের বেশ কিছু আদি মোটিফ, যেমন চাঁদ, তারা, বৃক্ষ দেখা দিয়েছে তাঁর ছবিতে। এমন গীতিধর্মী মেজাজের প্রায় বিপরীত একটি ভাষ্য যেন সৃষ্টি করতে চান প্রদোষ পাল (জন্ম: ১৯৬৪)। ঘন লাল রং এবং আধা-বিমূর্ত বিস্ফারিত ফিগার আছড়ে পড়ে চেতনায়। সমান্তরালেই রাখা যাবে তরুণ দে (জন্ম: ১৯৫৪)-র ছবিকে। কালো এবং খয়েরির প্রলেপে বেশ কিছু আর্ত, ছিন্ন অবয়বকে সাজিয়েছেন তিনটি অ্যাক্রিলিকের ক্যানভাসে। প্রভাত বসু (জন্ম: ১৯৫৭)-র ছবিতে কম্পোজিশন সরল এবং বিমূর্ত রেখার মধ্যে অবয়বের ভঙ্গিমা সঞ্চারের কারণে সাহসী। প্রদর্শনীর ২৫ এবং ২৬ সংখ্যক দুটি তেলরঙের চিত্রপট নজর কাড়ে। নীল এবং কালোর মতো গভীর রঙের প্রেক্ষিত তৈরি করে তিনি রেখায় ঘর, সূর্য এবং মানব-মানবীর প্রতিভাস তৈরি করেছেন। দেবাশিস চক্রবর্তী-র (জন্ম: ১৯৬১) ছবির শিরোনামই ‘নিউ পোয়েমস’, তবে অ্যাক্রিলিকের স্মরণযোগ্য কবিতা 

 ক্যানভাসে তেমন চমক ছিল না  অ্যাক্রিলিকে ডোবানো তুলির কখনও বর্তুল, কখনও সোজা টানে কিংবা নানা ওজনের ষ্ট্রোকে অজস্র ফিগারের স্পষ্ট এবং অস্পষ্ট সমাবেশ আগেও দেখিয়েছেন অলোক সরদার (জন্ম: ১৯৫৯)। চমক ছিল তাঁর চারটি ছোট ব্রোঞ্জের ভাস্কর্যে। ক্ষুদ্র আকারেও ভাস্কর্যের আবশ্যিক শর্ত পুঞ্জগুণ, ভর বা ‘ম্যাস’-এর সুষম বিতরণ, গতির মোচড় ফোটাতে পেরেছেন তিনি। বিষয় ছিল নারী ও পুরুষ। অনুষঙ্গে শর্বরী রায়চৌধুরীর এমনই কয়েকটি ছোট এবং অসাধারণ ভাস্কর্যের কথা মনে পড়ে যায়। ভাস্কর্য তাঁর আচরিত মাধ্যম সেভাবে ছিল না, কিন্তু এই প্রদর্শনীর চারটি ছোট কাজে প্রত্যাশা জাগালেন অলোক। 

 সাবলীল দক্ষতা 

 অলটারনেটিভ আর্ট গ্যালারিতে সম্প্রতি অনুষ্ঠিত হল তরুণ শিল্পী মৃণাল মণ্ডলের (জন্ম: ১৯৭৭) ২২টি ছবি নিয়ে প্রথম একক প্রদর্শনী। 

 মৃণাল পেনসিলের সাদা-কালো বড় বড় কাজে বিশেষভাবে দৃষ্টি আকর্ষণ করেছেন। প্রদর্শনীতে নিসর্গই তাঁর একমাত্র বিষয়। পেনসিল ছাড়া তেলরং ও কালি-তুলিতেও এঁকেছেন।নিসর্গের নিহিত ছন্দ ও সুষমাকে নানাভাবে ধরার চেষ্টা করেছেন। 

 শুধুমাত্র পেনসিলে আলো-ছায়ার ব্যঞ্জনায় বড় বড় চিত্রপটকে যে ভাবে তিনি ভরাট করেছেন, তা তাঁর অঙ্কনের সাবলীল দক্ষতাকে প্রমাণ করে। শুধু তাই নয়, তাঁর শিল্পী-সত্তাকেও আলোকিত করে তোলে। স্বাভাবিকতার রীতির যে ধারাবাহিক ঐতিহ্য রয়ে গেছে, এই আর্ট কলেজের চর্চার মধ্যে তরুণ শিল্পী তাকে নিষ্ঠার সঙ্গে আয়ত্ত করেছেন। তার উপর ছায়াতপের প্রয়োগে আলোকে নিষ্কাশিত করে সেই স্বাভাবিকতাকে এক শৈল্পিক মাত্রায় বিন্যস্ত করেছেন। কাগজের উপর পেনসিলে বড় বড় গাছ নিয়ে বনানীর ছবিগুলি খুবই উল্লেখযোগ্য। 

 তেলরঙের ব্যবহারেও তাঁর দক্ষতা প্রশংসনীয়। এখানে স্বাভাবিকতা থেকে সরে গিয়ে প্রতিচ্ছায়াবাদী রীতিতে নিসর্গের মূল চরিত্রকে তিনি অনুধাবনের চেষ্টা করেছেন। 

 মৃণাল ঘোষ প্রদর্শনী 

 চলছে 

 সিমা: জার্মান সমকালীন চিত্রকলা ৩ জানুয়ারি পর্যন্ত। 

 বিড়লা অ্যাকাডেমি: জার্মান চিত্রকলা ৩ জানুয়ারি পর্যন্ত। 

 হরেন ঠাকুর ৩১ পর্যন্ত। 

 ভারতীয় যাদুঘর: মধ্যযুগের জার্মান অলংকার ও ভাস্কর্য ৭ জানুয়ারি পর্যন্ত। 

 ম্যাক্সম্যুলার ভবন: ফ্রি স্ট্যাণ্ডিং অবজেক্ট স্কাল্পচার আজ শেষ। 

 অ্যাকাডেমি: সমকালীন চিত্রকলার সর্বভারতীয় প্রদর্শনী ৩১ ডিসেম্বর পর্যন্ত। 

 শরৎ সদন: চিত্রলেখা ২ জানুয়ারি পর্যন্ত। 

 চারু ও চারুকলা মহাবিদ্যালয়: প্রদর্শনী ১ জানুয়ারি। 

 শ্যামাপ্রসাদ ইনস্টিটিউট: 5_6e(পি-২৭৭, সি আই টি, নারকেলডাঙ্গা) আলোকচিত্রের প্রদর্শনী আজ শেষ। 

 বেহালা বড়িশা উচ্চবিদ্যালয়: 5_6eকলামেলা ৩১ ডিসেম্বর পর্যন্ত। 

 গ্যালারি ’৮৮: 5_6e সোসাইটি অব কনটেম্পোরারি, চিত্রকলা ১০ জানুয়ারি পর্যন্ত। 

 শুরু হবে 

 গগনেন্দ্র প্রদর্শশালা: চলমান শিল্প আন্দোলনের পঁচিশ বছর উদযাপন উপলক্ষে সমকালীন চিত্র ও ভাস্কর্যের প্রদর্শনী ৪ থেকে ৮ জানুয়ারি পর্যন্ত। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010108_editorial.utf8</DOCNO>
<TEXT>


সম্পাদকীয় মুখ্যমন্ত্রীর ১.. পরীক্ষা সম্পাদকীয় জনস্বাস্থ্যের ২.. হাল সম্পাদক হাওড়ার হাল সমীপেষু..


</TEXT>
</DOC>
<DOC>
<DOCNO>1010105_30pustak5.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 পুস্তক পরিচয় ৫.. টুকরো খবর প.ব. 

 যে কোনও উৎসবেই সবচেয়ে বড় ভূমিকা নিশ্চয় ছোটদের। বড়দিনের তো বটেই। সুতরাং এই সুযোগে একাধিক কিশোরপাঠ্য সংকলনের সংবাদ দেওয়া মনে হয় যথার্থ হবে। রূপা প্রকাশনীর ‘উপহার’ সংকলনের সম্পাদকদ্বয় হলেন কিশোর-সাহিত্যেও সুপ্রতিষ্ঠ, নীরেন্দ্রনাথ চক্রবর্তী ও শৈলেন ঘোষ। সুকুমার দে সরকারের একটি উপন্যাস ছাড়াও রয়েছে মহাশ্বেতা দেবী গীতা বন্দ্যোপাধ্যায় প্রমুখের বিচিত্র ধরনের গল্প, একটি নাটক, সুনির্বাচিত কবিতা, চারটি বিভিন্ন বিষয়ের প্রবন্ধ এবং ‘জানতে ইচ্ছে করে’ নামে কৌতূহলপ্রদ তিনটি জ্ঞানের বিষয়। উল্লেখযোগ্য যে, প্রতিটি রচনা নতুন আর সচিত্র। শীর্ষেন্দু মুখোপাধ্যায়-অর্ঘ্য দাশ সম্পাদিত ‘সোনালি ছুটির গল্প’ প্রকাশ করেছে নন্দিতা পাবলিশার্স। নামেই মালুম, এটি পুরোদস্তুর গল্পসংগ্রহ এবং সংগ্রহের শুরু হয়েছে সত্যজিৎ রায় নীহাররঞ্জন গুপ্ত লীলা মজুমদার প্রমুখের বহুলপাঠ্য, অথচ পুনর্পাঠযোগ্য গল্প দিয়ে। একটি ‘কমিক্স’ও আছে। আরকেডিকে পাবলিকেশনের প্রায় চারশো পৃষ্ঠার গ্রন্থের নাম, ‘সহস্রাব্দের সেরা গোয়েন্দা গল্প’। অলোককৃষ্ণ চক্রবর্তীর সম্পাদনায় এডগার অ্যালান পো আর্থার কোনান ডয়েল আগাথা ক্রিস্টি হিচকক এঁদের সঙ্গে রয়েছেন পাঁচকড়ি দে দীনেন্দ্রকুমার হেমেন্দ্রকুমার শরদিন্দু কামাক্ষীপ্রসাদ প্রমুখ। কতিপয় নামী ইংরেজ লেখকের অনুবাদ ব্যতিরেকে বাকি সব লেখকই নামী-অনামী বঙ্গজ, তাঁদের মধ্যে একাধিকজন বাংলাদেশের এবং বেশ কিছু জনের গোয়েন্দা গল্পরচনার কৌশল জানা আছে কি না সন্দেহ। সন্তোষকুমার দে-র রচনাটিতে কোথায় যে গল্প তার সমাধান ঝানু গোয়েন্দারাও বার করতে পারবেন না। আসলে ‘সেরা’ শব্দটি আপেক্ষিক। উত্তর দিনাজপুরের ‘মধুপর্ণী’ পত্রটি বহু কাল ধরে উত্তরবঙ্গের সমাজ শিক্ষা সংস্কৃতির সঙ্গে পরিচয় সাধন করে চলেছে। সাম্প্রতিক সংখ্যার নাম, ‘মধুপর্ণীর বাছাই গল্প’। উত্তরবঙ্গের সৃষ্টিশীল সাহিত্যসেবীদের তেতাল্লিশটি গল্প এখানে সংকলিত হয়েছে। রমেন্দ্রনারায়ণ নাগ সম্পাদিত ‘স্নিগ্ধজন’ পত্রের এ বার বিষয়, মূলত ‘ছোটগল্প’। বঙ্গাধিপ পরাজয় থেকে শুরু করে হাসান আজিজুল হক পর্যন্ত অনেক গল্পগ্রন্থ বা গল্পলেখক সম্পর্কিত আলোচনা রয়েছে, তার মধ্যে বেশ কিছু পুনর্মুদ্রণও আছে। পত্রটির বিষয় সম্পর্কে কোনও পরিচিতি নেই বা কেনই বা জগদীশ ভট্টাচার্য সন্তোষকুমার ঘোষের ভূমিকা পুনর্মুদ্রিত, শংকরানন্দ মুখোপাধ্যায়ের গল্প আলোচ্য হল, তা-ও তো বোধগম্য হল না। 

 বাংলার নাট্যজনের সহস্রাব্দ অনুষ্ঠান আগামী কাল রবীন্দ্রসদনে। অন্য থিয়েটারের এই অনুষ্ঠানে ভাষণ দেবেন কুমার রায়, এবং সম্মাননা, প্রশ্নোত্তরের আসরও রয়েছে। সুখচর পঞ্চম রেপার্টরি থিয়েটারের শ্রেষ্ঠ নাট্য উৎসবের সূচনা হল ২৯, আগামী কাল শেষ; সেখানেও দর্শক বনাম পরিচালক প্রশ্নোত্তরের অনুষ্ঠান হবে। পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1011022_22puja7.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 দুর্গার কাচের চুড়ির ছটায় পঞ্চমীতেই মুগ্ধ মহানগর দেবদূত ঘোষঠাকুর 

 পঞ্চমী থেকেই শুরু হয়ে গিয়েছে ভিড়। উত্তর পূর্ব কলকাতার শ্রীভূমি স্পোর্টিং ক্লাবের কাচ দিয়ে তৈরি দক্ষিণ ভারতীয় ঘরানার মণ্ডপের ভিতরে সমবেত জনতা।  দেবাশিস রায় তিন মাসের প্রহরগণনা শেষ। পুজোর ঢাকে কাঠি পড়ে গেল রবিবার মহাপঞ্চমীর সন্ধ্যাতেই। জ্বলে উঠল আলো। নির্মেঘ আকাশ। সঙ্গে হেমন্তের শীত শীত ভাব। রাস্তায় রাস্তায় ছোট ছোট ভিড়। রবিবারের রাত পোয়ালেই যে দেবীর বোধন! 

 সোদপুরের জীবন দত্ত রবিবার দুপুরে হাঁ করে তাকিয়ে ছিলেন দক্ষিণ কলকাতায় ডোভার লেনের বিশাল এক দুর্গামণ্ডপের দিকে। চোখ ধাঁধিয়ে যাচ্ছিল তাঁর। গড়িয়াহাটের মোড়ে টালির তৈরি প্রাচীন রাজবাড়ির দুর্গামণ্ডপ এবং তার অঙ্গসজ্জা দিনের বেলাতেই এমন জ্বলজ্বল করছে কী ভাবে? দিনের বেলাতেই যদি এমনটা হয়, তা হলে রাতে কী হবে? জীবনবাবু এবং তাঁর সঙ্গীরা ঠিক করেছেন, সন্ধ্যার পরে আর এক বার আসতেই হবে এখানে। 

 সিংহি পার্ক পুজো কমিটির সভাপতি দুর্গা মুখোপাধ্যায় না-বললে বোঝাই যেত না যে, ২৫ লক্ষ রংবেরঙের কাচের চুড়ি দিয়ে তৈরি হয়েছে অপরূপ এই শিল্পকার্য। সন্ধ্যায় আলো জ্বলে ওঠার সঙ্গে সেই কাচের চুড়িতে শুরু হয়ে গেল আলোর প্রতিফলন। সে এক অসাধারণ দৃশ্য। সাত রঙের বর্ণালি শুধু নয়, আলোর যে এত রং, তা দেখলে বিস্ময়ে হতবাক হতে হয়। একডালিয়া এভারগ্রিনের আড়ালে নয়, গত কয়েক বছর ধরে নিজের কৃত্বিতেই অন্যতম সেরা পুজোর মর্যাদা পেয়ে আসছে সিংহি পার্ক। ৫০ বছরের পুজোয় এ বার তারা নিজেদের নিয়ে গিয়েছে শিল্পের চরম উৎকর্ষে। সঙ্গে আলোয় দেবীর বন্দনা অতিরিক্ত প্রাপ্তি। আর এই আলোর খেলা দেখার জন্য উত্তর কলকাতা থেকে বাড়ি ফেরার পথে ফের দক্ষিণে এসেছেন জীবনবাবু। ‘‘না-এলে আক্ষেপ থেকে যেত,’’ বললেন তিনি। পুজোর বাজারের শেষ দিনের ভিড়ে জীবনবাবুর সঙ্গীরা ছিটকে পড়েছিলেন এ-দিক ও-দিক। মাইক ঘোষণা করছিল নিরুদ্দিষ্টদের নাম। 

 গত বছর গ্রামবাংলার বুক থেকে দেবতার থান তুলে এনে চমক দিয়েছিল সেলিমপুর পল্লি। এ বার তাদের নিবেদন হিন্দুতীর্থ বারাণসী। বারাণসীর দুর্গামন্দিরের আদলে তৈরি হয়েছে তাদের মণ্ডপ। মন্দিরের গায়ে প্রাচীন ভারতের শিল্পকর্মের নিদর্শন। রয়েছে বারাণসীর গঙ্গার ঘাট সংলগ্ন গলি। গলির পাশে পরপর বিশ্বনাথ মন্দির, শঙ্কামোচন মন্দির, হনুমান মন্দির। এ-সবের সঙ্গে গঙ্গায় নামার সিঁড়ির প্রতিটি ধাপ তৈরি করা হয়েছে অত্যন্ত যত্নে। পঞ্চমীর সন্ধ্যাতেই দক্ষিণের যাদবপুর থানার সামনে ঘুরপাক খাচ্ছিল একটা ভিড়। কোথা থেকে যাত্রা শুরু করা যায়, তা নিয়ে অনেকক্ষণ কোনও সিদ্ধান্ত নিতে পারেননি বারুইপুর থেকে আসা গৌতম কর্মকার, সমরেশ মণ্ডলেরা। ট্রাফিক পুলিশের এক কর্মীর পরামর্শে তাঁদের পরিক্রমা শুরু হল যোধপুর পার্ক থেকে। 

 অন্যান্য বারের মন্দির-থিম থেকে বেরিয়ে এসে এ বার অভিজাত যোধপুর 

 পার্কের থিম বনেদিয়ানা। পুরনো দিনের বিশাল জমিদারবাড়ির নানা জায়গায় খসে পড়েছে পলেস্তারা। দুর্গামণ্ডপে একচালার সাবেকি প্রতিমা। চালচিত্রে অগ্নিযুগের কাহিনী। গৌতমবাবুদের গন্তব্য জলসাঘর। সেলিমপুর রোডে জাগরণ ক্লাবের ফুটবল মাঠের মধ্যে আলাদিনের প্রাসাদের মতো গড়ে উঠেছে আর একটি জমিদারবাড়ি। জমিদারদের সুদিন গিয়েছে। কিন্তু ঠাটবাট যে কমেনি, তা বুঝিয়ে দিচ্ছে বিশাল প্রাসাদ। এক দিকে তার জলসাঘর। যেমন ছিল সত্যজিৎ রায়ের বিখ্যাত ছবিতে। হঠাৎ জলসাঘর কেন? উদ্যোক্তারা মনে করিয়ে দিলেন, ‘‘ওই ছবির সেই জমিদার ছবি বিশ্বাসের এ বার জন্মশতবর্ষ। আমরা সম্মান জানাচ্ছি ছবিবাবুকে।’’ 

 জাগরণ থেকে গড়িয়াহাটে এসে সব গুলিয়ে গেল বারুইপুরের ওই যুবকদলের। পুলিশের কড়া দৃষ্টি বাঁশঘেরা ফুটপাথে আটকে রেখেছে সবাইকে। ফুটপাথ যেন উপচে যাওয়া পুকুর। তার নাগাল পাওয়া ভার। ভিড়ে ভাসতে ভাসতে পরস্পরের হাত ছেড়ে গৌতম, সমরেশরা পৌঁছে গেলেন একডালিয়ায়। সেখানে আলোয় মিকি মাউস দেখে অভিভূত মফস্‌সলের ওঁরা পাঁচ জন ফের পরস্পরকে খুঁজে পেলেন। বালিগঞ্জ স্টেশনে ওঁদের দেখা পাড়ার মাস্টারমশাইয়ের সঙ্গে। বিধ্বস্ত অবস্থা তাঁর। এই অবস্থা কী ভাবে হল? মাস্টারমশাই নিউ মার্কেট গিয়েছিলেন পরিবারের তাড়নায়। সেখানে পুজো নেই বটে, তবে পুরো ভিড়টা পুজোর জন্যই। 


</TEXT>
</DOC>
<DOC>
<DOCNO>1011022_22puja6.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 চণ্ডীকে বলি নিবেদন করে শুরু বোধন নির্মল বসু  বসিরহাট 

 ভাঙা জমিদার বাড়ির আদলে পুজোমণ্ডপ যোধপুর পার্কে। ছবি: তারাপদ বন্দ্যোপাধ্যায় ষষ্ঠীর দিন কালীমন্দিরে পাঁঠা বলি দিয়ে তার মাংস দেবী চণ্ডীকে নিবেদন করে তবেই শুরু হয় বোধন। বহুদিনের এই রীতি মেনে আজও দুর্গাপুজো হয়ে অাসছে বসিরহাটের আড়বেলিয়া গ্রামে বসুদের জমিদার বাড়িতে। যে বাড়িতে এক সময় পদধূলি পড়েছিল নেতাজি সুভাষচন্দ্র বসুুর। পুজোর বয়স তিনশো পেরিয়ে গেলেও বাড়ির ঠাকুরদালান এবং চণ্ডীমণ্ডপটি আজও সুন্দর সাজানো গোছানো। বোধনের দিন থেকে দশমী পর্যন্ত কয়েকশো মানুষের পাত পড়ে সেখানে। 

 বসিরহাট মহকুমায় বেশ কয়েকটি প্রাচীন পারিবারিক পুজো রয়েছে, যেগুলির বয়স তিনশো পেরিয়েছে। এর মধ্যে উল্লেখযোগ্য ইছামতীর কোল ঘেঁষে গড়ে ওঠা টাকির জমিদার বাড়ির পুজো। নায়েব হেমময় বন্দ্যোপাধ্যায় জানান, প্রায় আড়াইশো বছর আগে সূর্যকান্ত রায়চৌধুরী জমিদার বাড়িতে দুর্গাপুজো আরম্ভ করেন। তখন বাড়ির উত্তর, দক্ষিণ পূর্ব, পশ্চিম চার শরিকের বাড়িতেই পুজো হত ধুমধামের সঙ্গে। পুজোর অাগে কামান দাগার পাশাপাশি চলত ১০৮ ছাগল ও মোষ বলি। পূর্ব শরিকের পুজোয় আজও সমান উদ্দীপনায় পুজো হয়। এই পুজোর সবচেয়ে বড় আকর্ষণ নবমীর দিন মোষ বলি, যা দেখতে সুদূর সুন্দরবন থেকে অজস্র মানুষ আসেন। এর পাশাপাশি রয়েছে প্রাক্তন সেনাধ্যক্ষ শঙ্কর রায়চৌধুরীর বাড়ির পুজো। দু’শো বছরের প্রাচীন এই পুজোয় এখনও ছাগল বলি দেওয়া হয়। 

 বসিরহাটের পানিতর গ্রামে বিভূতিভূষণ বন্দ্যোপাধ্যায়ের শ্বশুরবাড়িতে ১৭৬০ সালে যে দুর্গাপুজো শুরু হয়েছিল তা আজও চলে অাসছে। শোনা যায়, রাজা কৃষ্ণচন্দ্র ১৭৫৪ সালে এই পুজোর জন্য জমি দান করেছিলেন। প্রথা মেনে এখনও পুজোর প্রতিমা তৈরি হয় গঙ্গামাটি দিয়ে। শ্রীরামকৃষ্ণের শিষ্য স্বামী ব্রহ্মানন্দ মহারাজের পূর্বপুরুষ সদানন্দ ঘোষ ১৭০০ সালে শিকড়া কুলিন গ্রামে দুর্গাপুজো শুরু করেছিলেন। সেই ঐতিহ্য ৩০২ বছরেও অম্লান। গোপালপুর গ্রামে ৩২১ বছর আগে রামজয় হর চৌধুরী দুর্গাপুজো শুরু করেন। পুজো উপলক্ষে ১৫ দিন ধরে মেলা বসে। এখানে বিজয়ার দিন চণ্ডীমণ্ডপের সামনে ৫ ফুট লম্বা ও ৩ ফুট চওড়া একটি গভীর পুকুর কাটা হয়। সেই পুকুরে নেমে পরিবারের প্রধান বাকি সদস্যদের সঙ্গে বিজয়ার কোলাকুলিতে মেতে ওঠেন। অতীতের এই রীতি আজও চলে আসছে। দণ্ডিরহাটের বসু পরিবারের ৩২২ বছরের পুজোর বৈশিষ্ট্য, প্রতিমার আটটি হাত খুব ছোট। কথিত আছে, একবার প্রতিমার হাতের উপরে পায়রা বসায় হাত ভেঙে যায়। তখন পরিবারের প্রধান স্বপ্নাদিষ্ট হন। দেবী তাঁকে বলেন, ‘আমার হাত আর জুড়িস না। এখন থেকে আমার হাত ছোট করে দিস।’ সেই থেকে মায়ের হাত ছোটই করা হয়। 

 ষষ্ঠী থেকে নবমী পর্যন্ত ন’টি পাঁঠা বলি হয় দণ্ডিরহাটের নলকোড়া গ্রামের জমিদার কর বাড়িতে। ১৮৫৫ সালে এই পুজো শুরু করেন মহেশচন্দ্র কর। এ ছাড়াও রয়েছে ধান্যকুড়িয়ার জমিদার বাড়ি, হাড়োয়ার সাহাবাড়ির পুজো। বেশিরভাগ পরিবারেরই আর সেই জৌলুস নেই। অধিকাংশ পরিবারেরই কেউ গ্রামে থাকেন না। তবু বছরে এই একবার তাঁদের গ্রামে আসার উৎসাহে আজও এতটুকু ভাটা পড়েনি। 


</TEXT>
</DOC>
<DOC>
<DOCNO>1010207_aaj.utf8</DOCNO>
<TEXT>


২৪ মাঘ ১৪০৭ বুধবার ৭ ফেব্রুয়ারি ২০০১

আপনার আজকের দিনটি

দিনপঞ্জিকা

আবহাওয়া


</TEXT>
</DOC>
<DOC>
<DOCNO>1010101_1khela7.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১ ক্র্যামনিকের সঙ্গে লড়াইয়ে

এগিয়ে কিন্তু আনন্দই

নিজস্ব প্রতিনিধি  কলকাতা দাবায় প্রকৃত বিশ্বচ্যাম্পিয়ন কে? ভ্লাদিমির ক্র্যামনিক, না বিশ্বনাথন আনন্দ? ঠিক এ ভাবে কোনও প্রশ্ন করা হয়নি। তবু নিজে থেকেই ক্র্যামনিক বলেছেন, ‘‘বিশ্বাস করি, আমিই বিশ্বসেরা। এই মত থেকে সরছি না। অন্তত এটা তো বলাই যায়, আনন্দের মতোই আমিও শিরোপার যৌক্তিক দাবিদার। আমার দিক থেকে, আমার নিজের দাবিটা একটু বেশিই। অথচ ফিডে একটু


</TEXT>
</DOC>
<DOC>
<DOCNO>1010215_ravi.utf8</DOCNO>
<TEXT>


২৮ মাঘ ১৪০৭ রবিবার ১১ ফেব্রুয়ারি ২০০১

রবিবাসরীয় প্রবন্ধ

বাঁচতে গেলে জিততে হবে হার মানেই মৃত্যু

অর্থ আর অস্ত্রই ক্ষমতার দুটি হাত। সেই হাতেই বন্দি মুম্বই-এর

ফিল্মি রাজকন্যা। লিখেছেন সৌভদ্র চট্টোপাধ্যায়।

রবিবাসরীয় গল্প

তাহারা

শৈলেন সরকার

রবিবাসরীয় ধারাবাহিক রহস্য উপন্যাস: ৪৩

জলে দস্যু ডাঙায় বাঘ

শেখর বসু রবিবাসরীয় আনন্দমেলা শীতের মজা ছোটবেলার বই এখনও রোবট শতকন্যার কথা 
</TEXT>
</DOC>
<DOC>
<DOCNO>1010203_3music3.utf8</DOCNO>
<TEXT>
 ২০ মাঘ ১৪০৭ শনিবার ৩ ফেব্রুয়ারি ২০০১

 সঙ্গীত সমালোচনা ৩... 

 অল্প কথায় নি প্র সম্প্রতি শিশিরমঞ্চে অনুষ্ঠিত হল রজনীকান্ত ও নজরুলগীতির সান্ধ্য গানের আসর। আয়োজক ছিলেন ‘তরঙ্গ’। ধীরেন বসুর কিছু বাছাই করা গান ছিল এই অনুষ্ঠানের মূল আকর্ষণ। এই প্রবীণ শিল্পীর পাশাপাশি শ্রোতাদের প্রশংসা কুড়োলেন নীলা মজুমদার ও রিতা দাসও। 

 এদিন এই সাংস্কৃতিক সংস্থা প্রায় কুড়িজন নবীন শিল্পীকে গান গাইবার সুযোগ করে দিয়েছিলেন। তার মধ্যে কয়েকজন নবীন যথেষ্ট সম্ভাবনার ইঙ্গিত দিয়ে গেলেন এই অনুষ্ঠান থেকেই। সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010109_7rabiamela1.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

 সংগীতপ্রিয় গাছ সমীরকুমার ঘোষ 

 ছবি: সুমিত্র বসাক প্রবাদ আছে যে, যে মানুষ গান ভালবাসে না, সে নাকি সহজেই মানুষ খুন করতে পারে। কিন্তু শুধু মানুষই নয়, উদ্ভিদজগতে গাছপালা, ফুল, ফলও যে গান বা সঙ্গীতরসিক হতে পারে, এ কথা শুনলে হয়ত বিস্ময় জাগে। উদ্ভিদজগতে বহু ধরনের গাছপালা যে সঙ্গীত বা গানের আওয়াজে সাড়া দেয়, এ বিষয়ে বহুকাল ধরে গবেষণা চলে আসছে। প্রাচীন সাহিত্যে গাছের বৃদ্ধি যে সঙ্গীতের দ্বারা প্রভাবিত হতে পারে, এ সম্বন্ধে যথেষ্ট উল্লেখ আছে। কথিত আছে যে, ভগবান কৃষ্ণ বাঁশীতে যে মধুর সুর বাজাতেন, তার ফলে তাঁর প্রিয় কুঞ্জবনের প্রভূত বৃদ্ধি ঘটত। আবার শোনা যায় যে, সঙ্গীতবিশারদ মিয়াঁ তানসেন তাঁর মধুর রাগের সাহায্যে ফুল ফোটার কাজে সহায়ক হতেন। কী রাগে এই কাজ হত, সে কথা হয়ত সঙ্গীতবিশারদদের গবেষণার বিষয় কিন্তু যে ফুলগাছকে ঘিরে এই প্রবাদ, সেই গাছটি হল, সুন্দর সোনালী হলুদ ফুলওয়ালা গাছ যার নাম ‘অমলতাশ’ (কথ্যভাষায় যার নাম ‘বাঁদরলাঠি’)। 

 এ সব কথা অবশ্য প্রবাদ বলেই মনে করা যেতে পারে। কিন্তু উদ্ভিদবিদ্যায় গাছপালার বৃদ্ধি বা অন্যান্য আচরণে বাইরের শক্তির (আলো, বিকিরণ, তাপ এবং অবশ্যই সঙ্গীত) প্রভাব কতখানি, সে সম্বন্ধে বহু গবেষণা হয়েছে। জানা গেছে যে, আলো ও সঙ্গীতের প্রভাব গাছপালার উপর প্রায় একই ধরনের। সকলেই জানে যে, প্রত্যূষে গাছপালার ফুল ও দেহের কোষবৃদ্ধি অনেক বেশি ঘটে এবং বেলা বাড়ার সঙ্গে সঙ্গে সেই বৃদ্ধির হার ক্রমশই কমতে থাকে। বিজ্ঞানীরা দেখিয়েছেন যে, খুব নরম সুরের সঙ্গীত গাছের বৃদ্ধির ব্যাপারটা সূর্যোদয়ের বহু আগে থেকেই ঘটাতে পারে। একটি বিদ্যুৎ-চালিত সুরশলাকাকে গাছের কাছে এনে, তাকে কম্পিত করে, এই সত্য প্রমাণ করা হয়। 

 এই সব তথ্যের ভিত্তিতে, তারযন্ত্র (বীণা, সেতার ইত্যাদি) ব্যবহার করে দেখা গেছে যে, গাছের বৃদ্ধির ক্ষেত্রে এই সব যন্ত্র থেকে নিঃসৃত মধুর, কোমল ধ্বনি বিশেষ কার্যকর। এদের প্রভাবে গাছ অনেক লম্বা হয়, শক্তিশালী ও সতেজ হয়। এই পরীক্ষা মূলত কৃষিজাত উদ্ভিদের (গম, ভুট্টা, বার্লি) ক্ষেত্রে করা হয়েছিল। ওই একই গাছগুলিকে যদি খুব তীক্ষ্ণ ও উচ্চ শক্তিসম্পন্ন সঙ্গীতের দ্বারা প্রভাবিত করা হয়, তাহলে দেখা গেছে যে, ফল হয় বিপরীত। কৃষিবিজ্ঞানীরা বিভিন্ন ধরনের গমচারাকে সুরশলাকানিঃসৃত বিভিন্ন কম্পাঙ্কের শব্দ দ্বারা প্রভাবিত করে দেখেছেন যে, প্রতি সেকেণ্ডে তিন হাজার কম্পাঙ্ক বিশিষ্ট শব্দের প্রভাবেই ওই গাছগুলি সবচেয়ে বেশি প্রভাবিত হয়। 

 আবার মিশ্র সুরের প্রভাবে গাছপালার উপর বিকৃত প্রভাব ঘটে। পরীক্ষাগারে ‘আফ্রিকান ভায়োলেট’ ফুলের উপর মিশ্র সঙ্গীত প্রয়োগ করে দেখা গেছে যে, প্রথম কয়েক দিনে যদিও গাছের বৃদ্ধির হার সামান্য পরিমাণে বেড়েছিল কিন্তু পরে গাছগুলি শীর্ণ হয়ে, ক্রমশ পাতাগুলি হলুদবর্ণ ধারণ করে শুকিয়ে যেতে থাকে। পক্ষান্তরে, বিকল্প ভাবে রাখা এই গাছ সাধারণ ভাবে বেশ সুস্থ ও সবল হয়ে বেঁচে রইল। সুতরাং, দেখা গেল যে, উচ্চ কম্পাঙ্ক বিশিষ্ট ও মিশ্র স্বরের প্রয়োগ গাছের উপর প্রভাবশালী নয়। 

 সুতরাং, গাছকে যদি কোমল, মধুর সুরবিশিষ্ট সঙ্গীতের প্রভাবে ও সান্নিধ্যে রাখা যায়, তাহলে তার উপরে ওই সঙ্গীতের প্রভাব যথেষ্ট কার্যকর এবং মানুষের মতো গাছপালাও যে সঙ্গীতরসিক হতে পারে, তার প্রমাণ সহজেই পাওয়া যায়। 

 গাছেরও যে প্রাণ আছে, সেই অকাট্য যুক্তির পক্ষে এর থেকে বড় প্রমাণ আর কি হতে পারে! 


</TEXT>
</DOC>
<DOC>
<DOCNO>1010101_panjika.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

দিনপঞ্জিকা দৃক্‌সিদ্ধ 

সোমবার ১৭ পৌষ ১ জানুয়ারি। 

ষষ্ঠী দিবা ১-৫৯ পর্যন্ত। 

পূর্বভাদ্রপদ রাত্রি ১০-১৬ পর্যন্ত। 

বারবেলা ৭-৪০ থেকে ৯-০ পুনঃ ২-২০ থেকে ৩-৩৯। 

অমৃতযোগ দিবা ৯-১১ থেকে ১১-১৮। রাত্রি ৭-৩৯ থেকে ৯-৫৯ পুনঃ ২-৪৭ থেকে ৩-৪০। 

স্বামী সারদানন্দজির আবির্ভাব তিথি। 

কাশীপুর শ্রীরামকৃষ্ণ মহাশ্মশানে ও দক্ষিণেশ্বর কালীবাড়িতে কল্পতরু উৎসব। 

বিজ্ঞানাচার্য সত্যেন্দ্রনাথ বসুর জন্মদিবস। 

ইংরেজি নববর্ষ ২০০১। 

অন্য পঞ্জিকা 

১৬ পৌষ। 

ষষ্ঠী দিবা ৯-৩৮-৩৪ পর্যন্ত। 

পূর্বভাদ্রপদ রাত্রি ৬-৩৯-৯ পর্যন্ত। 

বারবেলা ২-১৯-১২ থেকে ৩-৩৮-৪৩। 

অমৃতযোগ দিবা ৭-৪৯ মধ্যে পুনঃ ৯-১৪ থেকে ১১-২২। রাত্রি ৭-৪৩ থেকে ৯-৫৮-৪২ পুনঃ ২-৫০ থেকে ৩-৪৩। 

৫ শওয়াল। 


</TEXT>
</DOC>
<DOC>
<DOCNO>1010101_1bus3.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

দেশ জুড়ে সিটুর প্রতিবাদ দিবস ২৪শে সংবাদসংস্থা  হায়দরাবাদ কেন্দ্রের কর্মী বিরোধী নীতির প্রতিবাদ জানাতে সিটু দেশ জুড়ে আগামী ২৪ জানুয়ারি এক দিনের প্রতিবাদ দিবস পালনের ডাক দিয়েছে। দশম সম্মেলন উপলক্ষে সিটুর সম্পাদক ডব্লিউ আর বরদারাজন বলেছেন, অত্যাবশ্যকীয় পণ্যের মূল্যবৃদ্ধি, কর্মী আন্দোলন দমন করা, কর্মী ছাঁটাই, শিল্প সংস্থা বন্ধ হয়ে যাওয়া এবং কর্মসংস্থানে কেন্দ্রের ব্যর্থতার প্রতিবাদ জানাবেন তাঁরা। 


</TEXT>
</DOC>
<DOC>
<DOCNO>1010114_12rabiamela2.utf8</DOCNO>
<TEXT>
 ২৬ কার্তিক ১৪০৭ রবিবার ১২ নভেম্বর ২০০০

 কলম-কথা কিশোর শাস্ত্রী 

 এখন তো আবার কলম-টলম তেমন চেনে না, সবাই চেনে পেন। তাও ফাউন্টেন পেন বা ঝর্না-কলম নয়নাম হল বলপেন আর ডটপেন। তা পেন বা কলম যে নামেই ডাকা যাক, ওরা কিন্তু একই জিনিসের দুটি নাম। আরবি ভাষায় আবরুতে বাংলায় যা কলম ইংরেজিতে সেটিই হল পেন। লেখার যন্ত্র হিসেবে সংস্কৃতে যা লেখনি লাতিন ভাষায় তারই নাম পেন্‌না। আবার গ্রিক ভাষায় যা কালামুস পুরনো ফরাসি ভাষায় তারই পরিচয় পেন্‌নে হিসেবে। তা হলে বোঝা যাচ্ছে পেন শব্দটি গ্রিক এবং ফরাসির হাত ধরেই এসেছে। কলম যেন শিবঠাকুর বা মা-দুগ্গানানান নাম তার। 

 মজার কথা হল এসব শব্দের মানে কিন্তু পাখির পালক। যে সে পাখি নয়, পছন্দের তালিকায় সেরা পাখি হাঁস ছাড়িয়ে হাঁসী। কাক এবং ময়ূরও অবশ্য কলমের কারিগর। তবে হাঁসীদের কষ্টটা সব থেকে বেশি। ওদের শরীর থেকে দশ বারোটি পালক খুলে নিলে কষ্ট তো হবেই। পোল্যাণ্ড আর রাশিয়ার পাখিদের আপদ-বিপদই বেশি। পিছনেই নেদারল্যাণ্ড এবং জার্মান। 

 এসব ব্যাপার-স্যাপার কত কাল আগের। অবাক হতে হয় যে কারও কারও মতে বিশ-পঁচিশ হাজার বছর আগে। তবে পাখ্‌পাখালির শরীর নয়, তখন কলমের ভূমিকায় ছিল স্টাইলাস। অর্থ দাঁড়ায় শলাপাথর খোদাই করার উপযোগী শক্ত শলা। হাড় কাঠ লোহা কুপোয় তৈরি ছুঁচলো কাঠি। এসব চল ছিল গ্রিস আর রোমে। চিনের কলম অবশ্য অন্য ধরনের। কলমের বদলে চিনেরা কাজে লাগাত চুল কিংবা লোমের বুরুশ। আদ্যিকালের মেসোপটেমিয়ায় কাঁচা মাটির চাকতিতে লেখার জন্য স্টাইলাস, যেমন মিশরে প্যাপিরাসের উপর লেখার জন্য নলখাগড়ার কলম। আমাদের দেশেও নলখাগড়া খাগ কঞ্চি এবং পালক কলমের বকলমা নিয়েছিল। সরস্বতী পুজোয় এখনও লাগে কাঁচা দুধের কালির সঙ্গে খাগের কলম। 

 তবে একদিক থেকে দেখলে মানুষ নয়সব্বার আগে লিখেছি পাখি! তার পা দুখানাই বলতে গেলে প্রথম কলম। জলের ধারে, কাঁচা মাটির উপর হাঁটলেই পাখির পায়ের দাগ পড়ত তাতে। সেটাই সাবেকি হরফ। অন্তত হরফের ধারণা আসে সেই পাখির পায়ের লেখা থেকেই। 

 তা কলমের ইতিহাসে পালর্ক-পর্ব কত কালের! বিশ্বাস হয় না, কলম হিসেবে পালকের চল ছিল নয় নয় করে প্রায় তেরশো বছর জুড়ে। পণ্ডিতদের মতে শুরু পঞ্চম শতকে, শেষ অষ্টাদশ শতকে। তারপর নতুন কলম। পালক ছেড়ে ধাতু। ইস্পাতের ঘের বা ব্যারেল দিয়ে তৈরি হল কলমের কলেবর। ১৭৮০ সাল। ইংল্যাণ্ডের বার্মিংহাম শহরের এক নির্মাতা স্যামুয়েল হ্যারিসন গড়লেন কলম ডক্টর যোসেফ প্রিস্টলি নামে এক গবেষকের কাজে সুবিধা দেওয়ার গরজে। ইস্পাতের শরীরের এ কলম মানুষ কিন্তু বেশি ব্যবহার করতে পারলে না বেশি দামের জন্য। সে সময়ে একশো টাকা চাড্ডিখানি কথা। 

 পরের পর্ব নিবওয়ালা কলমের। ১৮০৮ সালে এর সূত্রপাত। ব্রায়ান ডনকিন হলেন জনক। পুরনো কলমের ভোল পাল্টালেন আর দুই সাহেব। জেমস পেরি এবং জোসিয়া ম্যাসন। এরই মধ্যে পেরিয়ে গেল কুড়িটি বছর। এলেন যোসেফ গিলট এবং জন মিসেল। মিসেল আবার এক ধাপ এগোলেন। তিনি দিলেন প্রযুক্তি এই নির্মাণ-কাজে। ১৮২২ সালে শুরু কলমের নতুন অভিযান। 

 কলম-বিপ্লবের সুফলটুকু অবশ্য মুঠোয় ধরে রইল বাকিংহাম শহরটিই। পরের পঞ্চাশ বছর কলমের বাজার একচেটিয়া কব্জা করে রাখল একা বাকিংহাম।বিপ্লবই বটে। কত কলম বেরোল আধা শতকটিতে। অবিশ্বাস্য,দু’হাজার। 

 এরপর ঝর্না-কলমের কাল। বিপ্লব-পর্বের সমবয়সী এই ফাউন্টেনপেন। ১৮০৯ সালের দিকে যাঁরা এ কাজে হাত লাগালেন তাঁরা হলেন ফ্রেডারিক বার্থলোমিউ এবং যোসেফ ব্রামা। তবে একথা ঠিক, কালিপ্রবাহিনী নির্ঝর-কলম পাকাপোক্তভাবে তখনও জাঁকিয়ে বসতে পারেনি। ১৯৪০ সালের মধ্যে অবশ্য এ কলমের আধিপত্য প্রতিষ্ঠিত হয়ে যায়। ততদিনে তৈরি হয় আর এক রকমের কলমবলপেন। স্টাইলোগ্রাফিক এই কলমের নিবটি ভোঁতা এবং বলের মতো গোলাকার। দ্বিতীয় বিশ্বযুদ্ধের পর এর দর আর কদর হু হু করে বেড়ে যায়। 

 আর এখন? এই কচি শতকের জন্মকালে সকলের হাতে হাতে যা তার নাম ডটপেন। এটাই সাম্প্রতিকতম সংযোজন। শক্ত জমাট কালির শিস এর পেটে পেটে। দেহ রইল অটুট, শিস্‌ পুরোলে লাগাও নয়াশিস। এদেরই আর এক সংস্করণ ‘লেখ এবং ছোড়’। এক টাকার কলমে লেখ দেড়েধুমসে তারপর শেষ রাস্তায়। এখানে শিস পাল্টানোর ব্যবস্থা নেই। পেটে শিস নিয়ে জন্ম, শিস নিয়েই মৃত্যু। যেন ব্যাটারি। তেজটুকু ফুরোলেই দূর করে দেওয়া যায়। 


</TEXT>
</DOC>
<DOC>
<DOCNO>1010112_business.utf8</DOCNO>
<TEXT>


পিছিয়ে গেল মার্কিন সংস্থা অগডেন, বক্রেশ্বরের দ্বিতীয় পর্যায় নিয়ে সঙ্কট শ্রম আইনের খোলনলচে পাল্টানোর প্রস্তাব অ্যাসোচ্যামের উন্নত দেশগুলির বাজার খুলে দেওয়ার দাবি ভারতের আই ও সি চাইলেও পারাদ্বীপে নির্মীয়মান শোধনাগার সরাতে দেবে না ওড়িশা সরকার ভারতে পেট্রোপণ্যের বাজার সম্পর্কে আগ্রহী ভেনেজুয়েলা

 সোনা ও রুপোর দর 

 পাকা ৪৫৪০ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪২৮৫ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৮০ ৪৭.২০ ১০ +-------------------+---------------+------------------+ গ্রাম) ১ ৬৮.২০ ৭০.৩০ +-----------------+-------------+ পাউণ্ড রুপোর ৭৫৫০ +-------------------+---------------+------------------+ বাট টাকা ১ ইউরো ৪৩.৬৯ ৪৪.১৭ (প্রতি +-------------------+---------------+------------------+ কেজি) 

 খুচরো ৭৬৫০ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010117_16karcha.utf8</DOCNO>
<TEXT>
 ৩০ আশ্বিন ১৪০৭ সোমবার ১৬ অক্টোবর ২০০০

 কলকাতার কড়চা সর্বজনীন 

 ‘সিমলা ব্যায়াম সমিতির মাধ্যমে স্বর্গীয় অতীন বসু ১৯২৬ সালে বাংলায় তথা ভারতবর্ষে সর্বজনীন দুর্গোৎসবের প্রবর্তন করেন।’ লিখেছেন অতীন্দ্রনাথ বসুর জীবনীকার তাঁর চতুর্থ পুত্র বীরেন্দ্রনাথ বসু (বইটির নাম: ‘বিপ্লবী অতীন্দ্রনাথ বসু স্মরণে’)। জোড়াবাগানের বসু বংশের সন্তান অতীন্দ্রনাথ ছেলেবেলা থেকে দেখে আসছিলেন, বাড়ির দুর্গোৎসবে নিমন্ত্রিত না হলে বাইরের কেউ পুজোয় যোগ দিতেন না। ১৯০৯ সালে ভবানীপুরে আদিগঙ্গার ধারে বলরাম বসু ঘাটে শুরু হয়েছিল একটি বারোয়ারি দুর্গোৎসব। পরের বছর পুজোটি শুরু হয় ‘ভবানীপুর ধর্মোৎসাহিনী সভা’র তত্ত্বাবধানে। ওই বছর অপর এক পুজোর আয়োজক ছিল তেলিপাড়া বারোয়ারি, পরে যার নাম হয় ‘শ্যামপুকুর আদি সর্বজনীন’। কারণ ওই তেলিপাড়া বারোয়ারি থেকেই জন্ম নেয় ‘সিকদারবাগান সাধারণ দুর্গোৎসব’ (১৯১১-তে) এবং পরে ‘তেলিপাড়া সর্বজনীন’ ও ‘শ্যামপুকুর সর্বজনীন’। ১৯১৩ সালে পটলডাঙায় কলকাতা কর্পোরেশনের প্রথম বাঙালি সিটি আর্কিটেক্ট উপেন্দ্রনাথ দত্ত পাড়ার অধুনালুপ্ত কুলতলীর মাঠে শুরু করেন দুর্গোৎসবের। ১৯১৪ থেকে ‘পটলডাঙ্গা শ্রীশ্রী শারদীয়া মহাপূজা’ শিরোনামের এই দুর্গোৎসবের আয়োজন হয় সীতারাম ঘোষের দেবোত্তর সম্পত্তি শ্রীশ্রী রাধাগোবিন্দ জীউর মন্দির প্রাঙ্গণে। ১৯১৯-এ বাগবাজারের নেবুবাগান লেনের কালীকৃষ্ণ সরকারের বাড়ির উঠোনে জন্ম ‘নেবুবাগান বারোয়ারী’র। ১৯৩০ থেকে এ পুজোর নাম হয় ‘বাগবাজার সর্বজনীন’। অতীন্দ্রনাথের জীবনীকার লিখেছেন, ‘কলকাতায় কোথাও কোথাও বারোয়ারী দুর্গাপূজা হত। খুব অল্প ও সেও নিজস্ব গোষ্ঠীর মধ্যে’। ১৯২৫-এ অতীন্দ্রনাথ শুরু করেন দুর্গোৎসব। ‘‘পরের বছর ১৯২৬ সালে, সিমলা ব্যায়াম সমিতির মাধ্যমে তিনি বাংলায় ‘সর্বজনীন দুর্গোৎসব’ নাম দিয়ে এই দুর্গোৎসবের প্রবর্তন করেন’’। প্রথম বছর থেকেই পলাশির যুদ্ধ, সিপাহি বিদ্রোহ, বাঘা যতীনের বালেশ্বর এনকাউন্টার, মাতঙ্গিনী হাজরার বিদ্রোহ, অগস্ট আন্দোলন ইত্যাদি বিষয়ে শুরু হয় পুতুল প্রদর্শনী। বীরাষ্টমীও চালু হয়। প্রথম দিকে প্রতিমাকে খাদির বস্ত্র পরানো হত। তখন সে প্রতিমার নাম হয়েছিল স্বদেশি ঠাকুর। প্রথম পূজারী ছিলেন চপলাকান্ত ভট্টাচার্য মহাশয়। সেই পর্বে এই শহরে ত্রিপলের প্যাণ্ডেল চালু হয়নি। প্যাণ্ডেল হত হোগলা পাতায়। চল্লিশের দশকে হালসিবাগান মণ্ডপে অগ্নিকাণ্ডের পর থেকে নিষিদ্ধ হয় হোগলা পাতার মণ্ডপ নির্মাণ। তাদের ’৭৫ বছর স্মরণ করল সিমলা ব্যায়াম সমিতি সর্বজনীন। সঙ্গের ছবিটি ১৯২৬-এরই। সিমলা ব্যায়াম সমিতির সংগ্রহ থেকে। প্রসঙ্গত, ১৯২৬ সালেই কালীঘাটের হিন্দু মিশনের উদ্যোগে এক সর্বজনীন দুর্গোৎসব শুরুর খবর পাওয়া যাচ্ছে, যেখানে সপ্তমী থেকে দশমী পর্যন্ত প্রতি দিন কলকাতার বড় বড় নেতারা বক্তৃতা দিয়েছিলেন। 

 পতিতপাবনী 

 ভূকৈলাস রাজবাড়ির দেবী দুর্গার ডাক নাম পতিতপাবনী। ১৭৮২-তে জয়নারায়ণ ঘোষাল তৈরি করেন পতিতপাবনী মন্দির। কথিত, সাধক রামপ্রসাদ উন্মোচন করেন মন্দিরটি। দীর্ঘদিন সংস্কার না হওয়ায় ভেঙে পড়ছিল মন্দিরটি। সেবাইতরা উদ্যোগ নিয়েছিলেন মন্দির সংস্কারে। কিছু শরিকের আপত্তিতে সেই উদ্যোগ ধামাচাপা পড়ে। পরে উদ্যোগী হন ‘প্রজা’রা, বছর চারেক আগে। তাও বানচাল হয় একই কারণে। ইতিমধ্যে মন্দিরের নানা অংশেই ভাঙন ধরেছিল। গত ফেব্রুয়ারি থেকে সংস্কারের কাজে হাত লাগান স্থানীয় পুরপিতা রামপিয়ারে রাম। শরিকদের সঙ্গে কথা বলেই ঐতিহ্য রক্ষায় এগিয়ে এসেছেন তিনি। মূল মন্দির অবিকৃত রেখে পরিধি বাড়ানো হয়েছে। ৮৭৪ বর্গফুটের প্রাচীন মেঝেতে থাকছে পুরনো এবং নতুন টালি। সব মিলিয়ে খরচ পড়ছে ১০ লক্ষ টাকা। স্থানীয় মডার্ন আর্ট পরিষদ বিদ্যালয় সহ নানা প্রতিষ্ঠান-এর সহযোগিতায় কাজ চলছে। আর ভাঙা বাড়িতে নয়, এ বার পতিতপাবনীর পুজো হল নতুন আলয়ে। 

 কার কলকাতা 

 বলুন তো মশা, ম্যানহোল, ম্যালেরিয়া এবং মমতা এর মধ্যে কোনটি গুরুত্বপূর্ণ মেয়র সুব্রত মুখোপাধ্যায়ের কাছে? না, এটা কোনও ক্রোড়পতি অনুষ্ঠান নয়, তবু জেনে রাখা ভাল, উত্তরটা হল ম্যালেরিয়া। আশুতোষ শতবার্ষিকী হলে ক্যালকাটা জার্নালিস্টস ক্লাব আয়োজিত ‘কলকাতা তুমি কার’ শীর্ষক আলোচনা সভায় পাওয়া গেল বিভিন্ন ক্ষেত্রে যশস্বী কয়েক জনকে। উন্মুক্ত আলোচনায় প্রশ্ন আরও ছিল। যথা, কলকাতায় প্রেমের জায়গা নেই, তবে প্রেম কি হারিয়ে যাবে? সংগ্রহশালা বিশেষজ্ঞ সরোজ ঘোষের মতে, প্রতিভা, পাগল অথবা বাঁদর না হলে হয় না। এ শহরে এমন প্রতিভাবান পাগল ছিল, আছে, এবং থাকবে; তাই এ শহর এমন সৃষ্টিশীল। বণিকসভার সভাপতির মতে, শহরের নতুন রূপের জন্য চাই নতুন প্রযুক্তি। প্রতিষ্ঠিত হল এই সত্য যে, কলকাতার মানুষ সচেতন, তবে এই সচেতনতা রয়েছে মাটির তলায়, একে ওপরে আনতে হবে। কারণ যে মানুষটি মেট্রো ট্রেনে এত সুশৃঙ্খল, তিনিই কিন্তু ওপরে উঠে হারিয়ে ফেলেন শৃঙ্খলা। কলকাতা যদি অভিনয়ের শহরই হবে, তবে এ শহর থেকে হারিয়ে যাচ্ছে কেন থিয়েটারের মঞ্চ, কেনই বা সিনেমা হলগুলির এ দুর্দশা এ অভিযোগ যেমন অভিনেত্রী মাধবী মুখোপাধ্যায়ের তেমনই পি কে ব্যানার্জির অভিযোগ, ব্যাঙের ছাতার মতো গজিয়ে ওঠা স্কুল অথচ কচিকাঁচাদের মাঠ নেই একচিলতে। উপনগরপাল (সদর) নজরুল ইসলামের উদ্ধৃতি শঙ্খ ঘোষ থেকে: ‘এ কলকাতার মধ্যে আছে আর একটা কলকাতা’। 

 মুক্তি 

 ‘‘আমাদের বাড়িতে ছিল শুধুই রবীন্দ্রসংগীত। প্রাণ হাঁপিয়ে উঠছিল। রবীন্দ্রসংগীত মানে তো হয় সুচিত্রা মিত্র, নয় কণিকা বন্দ্যোপাধ্যায়। বেরোবার পথ কোথায়? গান শিখতে গিয়ে তো আমি প্রথমেই ঠিক করেছিলাম, রবীন্দ্রনাথ থেকে পালাব। ছ’বছর বয়েসে গাইলাম লতার গাওয়া ‘গুন গুনা রহে’। আমেদাবাদে ১৯৯৫ পর্যন্ত শিখেছি ভারতীয় ধ্রুপদী সংগীত। বিয়ের পরে মুম্বইয়ের অধিবাসী হয়ে রবীন্দ্রসংগীত থেকে মুক্তির পথ আরও সহজ হল।’ নিজের প্রথম বাংলা ক্যাসেট ‘মুক্ত পাখি’ (সাগরিকা) প্রকাশের মুহূর্তে গ্র্যাণ্ড হোটেল-এ বললেন সোমশুক্লা। তার পর একটু হেসে, ‘অবিশ্যি আমার স্বামী আমার কণ্ঠে রবীন্দ্রনাথের গান শুনেই আমার প্রেমে পড়েছিলেন।’’ 

 বিষয়ের পুজো 

 ‘আমাদের বিষয় ধান চাষ।’ বললেন পুজো প্যাণ্ডেলের এক দাদা। খেলার মাঠে সবুজ ধান ফলিয়েছেন তাঁরা। ‘আমাদের বিষয় গ্রাম বাংলার তাঁত। অসুর থেকে কার্তিক-গণেশ সব্বাই তাঁতের ধুতি। মা দুগ্গা, লক্ষ্মী, সরস্বতী, লাল পাড় তাঁতের শাড়ি। গ্রাম বাংলার সনাতন সংস্কৃতি’, জানালেন আর এক বিষয়-পূজারী। এক উৎসাহী এগিয়ে এসে: ‘গ্রামের ঢেঁকি দিয়েছি প্রতীক হিসেবে। হ্যারিকেন টাঙিয়েছি। কলকাতা বলেই যেন মনে না হয়।’ মায়ের সম্মানে ঘড়ির কাঁটা পিছনের দিকে। অন্য এক মণ্ডপের মৌলিক মননের প্রচার: ‘আমাদের বিষয় ভারতের নাচ। মোট ছ’শো মুদ্রা। সব দেয়ালে টাঙিয়েছি। আমাদের মণ্ডপ অনেক পুরনো গ্রামীণ নাচঘরের মতো। জমিদারের নাচঘর। আলো জোগাড় করতে কালঘাম ছুটেছে।’ দেখে শুনে মনে হয়, ২০০০-এর কলকাতা কলকাতায় নেই। আছে গ্রামে। 

 ছাগল-মানুষ 

 ‘সাতানব্বই থেকে আমার ছবিতে বন্যার অনুষঙ্গ। ভেবেছিলাম, পুজোর পরেই যখন কলকাতায় প্রদর্শনী, তখন পুজোটাও এই শহরেই কাটাব। এসে দেখলাম বন্যায় ভাসছে রাজ্যের অনেকখানি। গেলামও বন্যার্ত এলাকার কোথাও কোথাও। যা এঁকেছি, যা ভেবেছি তার সঙ্গে মিল খুঁজে পেলাম বাস্তবের।’ বললেন মিলন মুখোপাধ্যায়। এক সময় ‘মুখ চাই মুখ’ লিখে সাড়া ফেলেছিলেন। অন্য নানা লেখার সঙ্গেও পরিচিত বাংলা সাহিত্যের পাঠক। পায়ে সর্ষের দানা। হিমালয় তাঁকে ডেকেছে বার বার। দীর্ঘ সময় কাটিয়েছেন ইউরোপের নানা ঠিকানায়। ইউরোপের দ্বারা গভীর ভাবে স্পৃষ্ট, তাঁর ছবির একক প্রদর্শনী হয়েছিল প্যারিসে, ১৯৭২-এ। ঘুরেছেন পূর্ব এবং পশ্চিম এশিয়ায়। শহরে ছ’বছর পরে তাঁর একক প্রদর্শনী, চিত্রকূট আর্ট গ্যালারিতে, ১৬ থেকে ২৫ অক্টোবর। ‘এ বার সব ছবিই তেলরঙে। বিষয়, ছাগল-মানুষ। ২০০০ সালের প্রতি আমার অর্ঘ্য।’ 

 প্রেমের গান 

 সে দিন মহালয়া। কোটালের বানে ডুবুডুবু দক্ষিণ কলকাতা। তারই মধ্যে কালীঘাটের সুপ্রাচীন হালদারবাড়ি ‘দর্শনাগার’-এর অলিন্দ খিলান চাতাল বৈঠকখানা পুরনো আসবাব মাতোয়ারা চার দশক আগেকার প্রেমের গানে। চাঁদের এত আলো, এখনও এই রাত অনেক বাকি, এ রকম বারোটি গান গাইলেন যে তরুণী, বয়স ত্রিশ ছুঁইছুঁই, নাম কাকলি ঘোষ। আয়োজনটির শিরোনাম: ‘নিবিড় আঁধারে শিহরে ধরণী’, উদ্যোক্তা ‘শ্রুতি’। বিন্যাসে সুভাষ দাশগুপ্ত, শিক্ষণে গৌতম ঘোষ। তাঁরা বুঝতে চাইছিলেন অবিমিশ্র নিসর্গের সমাহারে বাংলা গান কতটা স্বতন্ত্র হতে পেরেছে রবীন্দ্রগান থেকে। এই নিয়েই তর্ক, অংশ নিলেন তরুণ মজুমদার, জয়া মিত্র, ঋতুপর্ণ ঘোষ। ছিলেন জয় গোস্বামী, দেবেশ রায়, আরও গুণিজন। মাটির সরায় শ্রোতাদের চন্দ্রপুলি, নারকোল নাড়ু, কুচো নিমকি খাওয়ার মজার সঙ্গে খানিকটা লোডশেডিং, আর্দ্র গরম, অকুলান স্থান। তবু, তেঁতুলপাতায় ন’জন। ছবি তুলেছেন নিমাই ঘোষ। 

 নতুন বোতলে 

 সিদ্ধান্ত হয়েছিল গত বছর। ’৬৩ থেকে শুরু হওয়া দক্ষিণ কলকাতার নামী একটি সর্বজনীন পুজোর কর্মকর্তাদের সঙ্গে গড়িয়ার এক ব্যবসায়ীর। তিন বছরের জন্য গোটা পুজোটির দায়দায়িত্ব নেবে তাঁর কনসালটেন্সি ফার্ম। বিনিময়ে পুজো কমিটি পাবে ফি-বছর থোক একটি টাকা। পুরনো পুজো কমিটির হাতে থাকবে গৃহস্থের কাছ থেকে চাঁদা সংগ্রহ, পুরোহিতের পুজোর তদারকি এবং দশমীতে প্রতিমা নিরঞ্জন। কনসালটেন্সি ফার্ম ঠিক করবে কী থিমের প্যাণ্ডেল হবে, স্যুভেনিরে রাখা হবে কোন কোন কোম্পানির শুভেচ্ছা, মণ্ডপের চৌহদ্দি জুড়ে সাজানো হবে কী জাতীয় বিজ্ঞাপন, ইত্যাদি। সেই অনুসারেই পুজো হল এ বার। ইভেন্ট ম্যানেজমেন্টে দক্ষ এক ঝাঁক তরুণ তদারকি করলেন গোটা পুজোটি। ওই উদ্যোগী এ বছর যাদবপুর এবং গাঙ্গুলীবাগানের দুটি সর্বজনীন কমিটির সঙ্গেও কথা বলেছেন। শুধু দক্ষিণেই নয়, মধ্য ও উত্তর কলকাতাতেও নানা প্রতিষ্ঠান, এমনকী মাল্টিন্যাশনালের বড়কর্তারা বসেছিলেন কয়েকটি সর্বজনীন কমিটির সঙ্গে পরামর্শে। উত্তর কলকাতার তিনটি বনেদি পুজোয় এ বছর স্পনসর ছিল সাতটি কোম্পানি। সেই সূত্রেই পুজোর আয়ব্যয়ের হিসেব পরীক্ষা করেছেন কোম্পানির গণিতবিশারদরা। আগামী বছর তিনটি পুজোরই দায়িত্ব নিচ্ছে তাঁদের দুটি কোম্পানি। কথা চলছে বেহালা, বালিগঞ্জ, মানিকতলা, লবণ হ্রদ, লেকটাউন আর নাগেরবাজারের কিছু সর্বজনীন নিয়ে। আগামী বছর হয়তো আরও কিছু পুজো সরাসরি বাণিজ্যিক প্রতিষ্ঠানের হাতে চলে আসবে। ১৭৫৭-তে ইস্ট ইণ্ডিয়া কোম্পানির উদ্যোগে পুজো শুরু হয়েছিল নবকৃষ্ণের শোভাবাজারের চণ্ডীমণ্ডপে। কোম্পানি আমলের সেই ঐতিহ্যই কি ফিরে এল নতুন যুগে, নতুন বোতলে? 

 জার্মান উৎসব 

 লোলা আর মানি, দম্পতি। বিয়েহীন, যদিও। মানির পেশা, গাড়ি চুরি। এক দিন মানি হারাল ব্যাগ। ব্যাগের মধ্যে অনেক টাকা। নার্ভাস মানি লোলাকে বলল, কুড়ি মিনিটের মধ্যে ব্যাগটা খুঁজে না পেলে তাকে দলের লোক মেরে ফেলবে। লোলা ছুটতে শুরু করল ব্যাগটার খোঁজে। এই কাহিনী থেকে জার্মান চলচ্চিত্র, রান লোলা রান। পরিচালক টম টাইকার তিন ভাবে একই গল্প বলেছেন। তিনটের শেষ তিন রকম। এ ছবি দেখা যাবে এই শহরে ছ’মাসব্যাপী ‘জার্মান উৎসব’ উপলক্ষে। গত কাল উৎসব শুরু হল সায়েন্স সিটি প্রেক্ষাগৃহে, বাভারিয়ান স্টেট ব্যালের অনুষ্ঠানে। ১০ নভেম্বর থেকে নন্দন-এ দেখানো হবে গত দশ বছরের জার্মান ছবি। তা ছাড়া বিভিন্ন সময়ে বিভিন্ন জায়গায় আছে ব্রেমের শেক্সপিয়র কোম্পানির অভিনয়; মধ্যযুগের জার্মান শিল্পের প্রদর্শনী; জার্মান ফ্যাশন শো; জার্মান রক-সঙ্গীত; জার্মান কনসার্ট, ইত্যাদি।‘‘ম্যাজিক থেকে নাচ, কিছুই বাদ নেই’, জানালেন জার্মানির ভাইস কনসাল অ্যাক্সেল স্কোমিকার। 

 ফৌজিপুজো 

 নেপালের জাতীয় পোশাক পরে সামরিক কায়দায় মণ্ডপে হাজির ছিলেন কাঠমাণ্ডুর নরবাহাদুর মুখিয়া, মঙ্গলবাজারের শিবকুমার ছেত্রী, কীর্তিপুরের রোহিত থাপা, বিরাটনগরের মদন-কুমার-রামপ্রসাদরা। সপ্তমীর সকালে তাঁদের প্রকাণ্ড মিছিল প্রদক্ষিণ করে খিদিরপুরের বডিগার্ড লাইন্স। শূন্যে পঁচিশ রাউণ্ড গুলি চালিয়ে শুরু হয় পুজো। এই রীতিতেই ঊনপঞ্চাশ বছর ধরে গোর্খা রেজিমেন্টের পুজো হয়ে আসছে বডিগার্ড লাইন্স পুজো কমিটির দুর্গোৎসবে। আজও মূর্তির কাছে রাখা থাকে পাঁচটি তলোয়ার এবং বেয়নেট সহ ন’টি রাইফেল। পুজোটি নেপালি সম্প্রদায়ের কাছে এতই জনপ্রিয় যে বারাকপুর, খড়দহ, দমদম, হাওড়া, যেখানে যত ছেত্রী, থাপা, নোরগে, মুখিয়া প্রমুখেরা আছেন, ছুটে আসেন বডিগার্ড লাইন্সে। এ বার পঞ্চাশতম পুজোর উদ্যোক্তা প্রায় পাঁচশো নেপালি সদস্যের নেতৃত্ব দিয়েছেন সহকারী পুলিশ কমিশনার দীপক ছেত্রী মহাশয়। 

 জীবনে শিল্প 

 মৌলিক মননের প্রোজ্জ্বল প্রদর্শনী। উদ্দেশ্য, শিল্পকে নিয়ে আসা সাধারণ মানুষের প্রাত্যহিক জীবনে। শিল্প মানে ছবি? ডিজাইনার পোশাক? আসবাব? সে তো ভীষণ দাম। তা ছাড়া, ‘আমরা সাধারণ মানুষ, ও সব বুঝতে পারি না।’ এই ছিল সাধারণ মানুষের সঙ্গে শিল্প ও শিল্পীর সম্পর্ক, এত কাল। বাঙালি সাহিত্যিক তো গেরস্তর ঘরের লোক। সুনীলদা জয়দার জনপ্রিয়তা বাঙালি শিল্পীর ভাগ্যে জোটেনি। সুমনের গান যে ভাবে আমাদের জীবনের সঙ্গে মিশেছে, সে ভাবে মেশেনি যোগেনের ছবি। কী করেই বা মিশবে? যোগেন চৌধুরী সুনীল দাশ, যাঁর নামই করুন, তঁাঁদের ছবির তো হাজার হাজার টাকা দাম। আটপৌরে বাঙালি জীবন নাগাল পাবে কী করে? তা ছাড়া, শিল্পীরাও তো গেরস্ত জীবনের জন্য প্রয়োজনীয় বস্তুকে শিল্পিত করে তোলার প্রয়াস থেকে দূরেই থেকেছেন। এত কাল। হয়তো বিশুদ্ধ শিল্পীর আত্মাভিমান থেকে। এ হেন পরিবহে বিপ্লব ঘটল সিমা আর্ট গ্যালারির ভাবনাপ্রসূত প্রচেষ্টা ও আয়োজনে। এখানে সাংসারিক জীবনের সব প্রয়োজনের খুঁটিনাটি শিল্পিত এষণায় উজ্জ্বল, অনন্য। কলমদানি থেকে বসার টেবিল, তোয়ালে টাঙাবার রিং থেকে তোয়ালে থেকে বেডকভার থেকে বালিশ-কুশন থেকে টেবিল ল্যাম্প, সব কিছু পরিচিত পরিধির বাইরে পা ফেলেছে শিল্পীর হাত ধরে। সুমিত্র বসাকের তৈরি খাটিয়া যে কোনও বসার ঘরে নিয়ে আসবে রুচি। ডিম রাখার খাঁচা পরিণত হয়েছে শিল্পী অরূপ ঘোষের আলোর আধারে। সুনীল দাশের তুলি সাধারণ প্লেটকে দিয়েছে অনন্য মর্যাদা। যোগেন চৌধুরীর ডিজাইন করা বেডকভার এখন যেতে পারে গেরস্তর শোবার ঘরে। পার্থ দাশগুপ্ত এবং বাঁধন দাসের তৈরি দাবার সেটটি না দেখলে বোঝা যায় না রোম্যান্টিক কল্পনা সাধারণকে কত দূর অসাধারণ করতে পারে। স্বপন কুমারীর তৈরি কার্ড, কী সুন্দর। মুগ্ধ করে স্প্যাস্টিক সোসাইটির ছেলেমেয়েদের তৈরি ছোট্ট ছোট্ট রঙিন প্রদীপ। দেওয়ালির রম্য উপহার। প্রদর্শনীটিকে তৃতীয় মাত্রা দিয়েছে বেনারস আর বস্তার। বেনারসের গায়ের চাদর, টেবলক্লথ থেকে বস্তারের বুকর‍্যাক, প্রাত্যহিকতার উজ্জ্বল উদ্ধার। শিল্পীরা নতুন রঙ আনলেন মধ্যবিত্ত জীবনে। সাধারণ মানুষের ক্ষমতার মধ্যে এল আধুনিক রুচির ডিজাইন। আর্ট ইন লাইফ প্রদর্শনীটি ‘সিমা’য় চলবে ২৬ অক্টোবর পর্যন্ত। সোমবার বেলা ৩টে থেকে সন্ধ্যা ৭টা। মঙ্গল থেকে শনি, বেলা ১১টা থেকে সন্ধ্যা ৭টা। 

 ঝোলোৎসব 

 ঝোলের বিশ্বায়ন ঘটেছে অনেক দিন হল। কারি অ্যাণ্ড রাইস কি আজকের কথা? কত রূপে রঙে গন্ধে স্বাদে দেশে দেশে ঝোলের নবজন্ম। বিশ্ব জুড়ে তার একটাই নাম। ‘কারি’। কিন্তু নাম এক হলেও স্বাদ এক নয়। গোয়ার কারিতেই কত পরত। পর্তুগিজ, হিন্দু, ইসলাম প্রভাবে গর গর করছে এই ঝোল। ঝোলের সঙ্গে জড়িয়ে এই সংস্কৃতি, ইতিহাস, মানুষের বিবর্তিত জিভ। বর্মার কারির সঙ্গে শ্রীলঙ্কার কারির যদি মিল পাওয়া যায়, তা হতে পারে গবেষণার বিষয়। ইন্দোনেশিয়ার ঝওল তাইল্যাণ্ডের ঝোলের কোনও রকম নিকট আত্মীয় নয়। গোয়ার মাছের ঝোলের সঙ্গে বাঙালির মাছের ঝোলের আকাশপাতাল তফাত। তাইল্যাণ্ডের মুরগির লাল ঝোল বর্মার আনারসের লাল ঝোলের প্রতিযোগী। নানা দেশের এই রকম বিচিত্র সব ঝোল নিয়ে দ্য পার্ক-এর এট্রিয়ম-এ ঝোল উৎসব। চলবে ২২ অক্টোবর পর্যন্ত। 

 গর্তস্থাপত্য 

 শালগাছের খুঁটি এক লক্ষ এবং বাঁশ প্রায় আড়াই লক্ষ। দুর্গোৎসবে প্যাণ্ডেল বাঁধতে এবং রাজপথে ব্যারিকেড বাঁধতে গর্ত খুঁড়ে পোঁতা হয়েছিল এ সব। ইতিমধ্যে খুঁটি ও বাঁশ পৌঁছে গেছে ডেকরেটরদের গুদামে। পড়ে আছে শহরময় গর্ত। পুরসভার রাস্তা বিভাগে কথাটা জানাতে উত্তর মিলল: ‘কী হবে এক্ষুণি গর্ত বুজিয়ে, সামনেই তো কালীপুজো!’ কালীপুজোর পর হয়তো অন্য কথা শোনা যাবে। যথা, ‘সরস্বতী পুজোর আর দেরি নেই।’ বা, ‘ভোট তো এসেই গেল!’ তার পর বছর ঘুরে আবার দেবী দুর্গার বন্দনা। গর্তেরও। 

 অাঁকশি-কথা 

 বিসর্জনে বেরিয়ে দশভুজা এ বার হাড়ে হাড়ে টের পেয়েছেন, আর একটি হাত কাঁধের কাছে থাকা দরকার ছিল তাঁর। এত কাল অলিতে গলিতে বামুনের পৈতের মতো ইলেকট্রিকের তার পথ অবরোধ করত। এ বার টিভি-র কেবল চ্যানেলের হৃষ্টপুষ্ট তারগুলো বড্ড বেগ দিয়েছে। মুখিয়ে ছিলেন ডেকরেটর কর্মীরা। নানা মাপের অাঁকশি বানিয়ে তিরিশ থেকে পঞ্চাশ টাকায় বেচেছেন তাঁরা। বোনাস। কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1010125_22karcha.utf8</DOCNO>
<TEXT>
 ৮ মাঘ ১৪০৭ সোমবার ২২ জানুয়ারি ২০০১

 কলকাতার কড়চা আরোগ্য 

 বসে আঁকার প্রতিযোগিতা চলছিল যেন এতক্ষণ। বাবু হয়ে আঁকতে বসেছিলেন উইলিয়াম হজেস, টিলি কেটল, জন জোফানি, রবার্ট হোম, টমাস হিকি, জেমস ওয়ালেস, বালথাজার সলভিন্স আর টমাস ও উইলিয়ম ড্যানিয়েল-রা। এই জানুয়ারিতে কেউ পা দিয়েছেন ২৫০ বছরে, কেউ ২৬৮। আঁকার বিষয়: ‘তোমার দেখা ভারতবর্ষ’। যেন এই মাত্র আঁকা শেষ হল। অতঃপর সেগুলি টাঙিয়ে দেওয়া হয়েছে ভিক্টোরিয়া স্মারকের দরবার হলে এতই টাটকা। দেখে মনেই হয় না ওগুলি আঁকা ১৭৭০-১৮৩৫-এর মধ্যে। ঘটনার ঘটক লণ্ডনের ‘দ্য ক্যালকাটা টারসেন্টিনারি ট্রাস্ট’। প্রতিষ্ঠানটির জন্ম ভারতে ইউরোপীয় ঐতিহ্য সংরক্ষণের কারণে, ১৯৮৯ সালে। রাজকুমারী আলেকজান্দ্রা এবং এ রাজ্যের তৎকালীন রাজ্যপালের যৌথ পৃষ্ঠপোষণায়। ট্রাস্টের চেয়ারম্যান অ্যালান ট্রিটন জানান, ভিক্টোরিয়ার সংগ্রহের প্রায় ৩২০টি তৈলচিত্র থেকে প্রাথমিক পর্বে বাছাই হয় ৮০টি। যেগুলির শুশ্রুষা এক্ষুনি না করলেই নয়। অতঃপর ব্রিটিশ মিউজিয়াম, লণ্ডনের টেট এবং ন্যাশনাল গ্যালারি, সঙ্গে ফ্রান্স, ডেনমার্ক, নরওয়ে আর আমেরিকার মোট ১৮টি আন্তর্জাতিক প্রতিষ্ঠানের ৩০ জন ছবির ডাক্তার কাজ শুরু করেন। প্রকল্প পরিচালিকা ফিলিপ্পা ভন বোঝান, কেমন করে মুমূর্ষু ছবিগুলির চিকিৎসা হয়েছে ১১ বছর ধরে। রঙচটা বার্নিস তোলা, ক্যানভাসের পুরনো সেলাই খুলে মূল অংশ ঠিক রাখা, ছেঁড়া অংশে রিপু করা, সিন্থেটিক বার্নিস লাগানো, মূল রঙের ঘাটতি ঠিক করা, রঞ্জক পদার্থ দিয়ে রিটাচ করা এবং ছবির ঔজ্জ্বল্য ফিরিয়া আনার কৌশলগত নানা কাহিনী। ব্রিটিশ ও ভারত সরকারসহ দেশি বিদেশি একাধিক দাতা-সংগঠনের কাছ থেকে এ জন্য চাঁদা তুলে সংগ্রহ করা হয়েছিল পাঁচ লক্ষ পাউণ্ড স্টার্লিং এবং দশ লক্ষ টাকা। প্রকাণ্ড এই কর্মযজ্ঞের কারণেই ১৭৮৩তে জোফানির আঁকা আলিপুরের বাগানে বেড়ানো হেস্টিংস ও মারিয়ানের ছবি, ম্যাথার ব্রাউনের আঁকা (১৭৯৩) কর্নওয়ালিস কর্তৃক টিপুর সন্তানদের আশ্রয়দান, বালথাজার সলভিন্স-এর ‘দ্য রেসিডেন্ট অব রিচার্ড গুডল্যাড অ্যাট বারুইপুর (১৭৯৩), উইলিয়াম হজেস-এর গার্ডেনরিচ থেকে এসপ্লানেড দর্শন (১৭৮৫) যেন এক্ষুনি আঁকা ছবিতে রূপান্তরিত হয়েছে। চিকিৎসার পর আরোগ্যলাভ করা ছবি দেখে আপ্লুত সস্ত্রীক পরিতোষ সেন। তাঁর মন্তব্য, ‘এই যে দশ বছর ধরে ভিক্টোরিয়ায় এত বড় একটা ‘রেস্টোরেশন প্রোগ্রাম’ হল, ওখানে আর্ট কলেজের ছেলেমেয়েদের ব্যাপারটা শেখানো যেত না? তার পর ওদের দিয়ে যদি নানা সংস্থার বা ব্যক্তির নিজস্ব সংগ্রহগুলি পুনরুদ্ধার করা যেত, কম খরচে ইতিহাস বাঁচতো। পুরসভা, হাইকোর্ট, রাজভবন, এশিয়াটিক সোসাইটি, শ্রীরামপুর কলেজেও সম্ভবত এমন বহু ছবি পড়ে পড়ে নষ্ট হচ্ছে।’ ভিক্টোরিয়া কর্তৃপক্ষের কথায়, আরোগ্যলাভ করা ৮০টি ছবির ৫০টি রাখা হয়েছে দরবার হলে, ৩০ এপ্রিল অবধি প্রদর্শনীর জন্য। সঙ্গে শিল্পী পরিচিতির ফলকে একটি ভুল তথ্য, ‘...টমাস ও উইলিয়াম ড্যানিয়েল ভ্রাতৃদ্বয়ের প্রাকৃতিক এবং শহরের দৃশ্যাবলী তাঁদের সমস্ত কাজের মধ্যে সবচেয়ে গুরুত্বপূর্ণ’। সাত কাণ্ড রামায়ণ পড়ে খুড়ো-ভাইপো হল ভাই? সঙ্গে টমাস ড্যানিয়েল-এর আঁকা একটি ছবি, পুনরুদ্ধার পর্বে। 

 মহানিষ্ক্রমণ 

 বি এল এ ৭১৬৯ এই ছিল বিখ্যাত মরিস গাড়িটির নম্বর। ১৯৪১ সালে যে গাড়িতে চেপে মহম্মদ জিয়াউদ্দিন ছদ্মনামে কলকাতা ছেড়ে গোমোর উদ্দেশ্যে রওনা হয়েছিলেন নেতাজি সুভাষচন্দ্র বসু। সেই ‘মহানিষ্ক্রমণ’-এর ষাট বছর পূর্তি উপলক্ষে গত মঙ্গলবার কলকাতার নেতাজি ভবনে ছিল এক বিশেষ অনুষ্ঠান। প্রদর্শিত হয় মহানিষ্ক্রমণের ওপরে তৈরি তথ্যচিত্র, যার নির্দেশনায় রয়েছেন গিরিশ করনাড ও সুগত বসু। এ ছাড়া নেতাজির জীবনের নানা দুষ্প্রাপ্য আলোকচিত্রের একটি সচিত্র উপস্থাপনা। আগামিকাল নেতাজির জন্মদিন। এই উপলক্ষে নেতাজি ভবন-সহ সারা দেশেই রয়েছে নানা অনুষ্ঠান। প্রকাশিত হচ্ছে একটি বিশেষ ডাকটিকিট। 

 শিল্পী 

 দুরন্ত সব আঁকা ছবি। সাম্প্রতিক নানা ঘটনায় শিশুমনের প্রতিক্রিয়ার প্রতিফলন। খুদে শিল্পীরা এঁকেছে স্বপ্নের বাড়ি, কোনও ছবিতে লিখে দিয়েছে ‘আমি অপিসার হতে চাই’ অথবা ‘আমার এখানে থাকতে ইচ্ছে করে না, রোজ এখানে মদ খায়’। সমীর, রেশমা, ফিরোজ বা খোকনদের মতো সুস্থ ভাবে বেঁচে থাকার স্বপ্ন দেখা এমন হাজারো খুদে শিল্পীদের নিয়ে ব্যস্ত শিক্ষক-শিল্পী কাশীনাথ কোলে। এ শহরের ফুটপাথ, বস্তি এবং যৌনকর্মীর শিশুসন্তানদের নিয়ে কাশীনাথের এই পথচলা অনেক দিনের। আশির দশক থেকে কলেজ ষ্ট্রিটের জনশিক্ষা প্রচার কেন্দ্রর সঙ্গে যুক্ত হয়ে শুরু হয়েছিল কাশীনাথের এই শিল্পশিক্ষাদান। ’৯৬ সালে মানব সম্পদ উন্নয়ন মন্ত্রকের রিসার্চ ফেলো হয়ে কাজ শুরু করেন সামাজিক ভাবে বঞ্চিত মহিলাদের নিয়ে। কাজের ফাঁকে, রবীন্দ্রভারতী থেকে বাংলা ও দৃশ্যকলায় মাস্টার ডিগ্রি অর্জন করা কাশীনাথের ভাবনায় কিন্তু গেঁথে যায় সেই সব শিশু। পেশাদার শিল্পী কাশীনাথের নিজের ছবিতে ফিরে ফিরে আসে সেই মুখগুলি। ’৯৯ সালে ওই একই মন্ত্রকের অধীনে কাশীনাথবাবু দৃশ্যকলা মাধ্যমে পশ্চিমবঙ্গ থেকে নির্বাচিত একমাত্র সিনিয়র রিসার্চ ফেলো এবং বিষয় অবহেলিত শিশু। সঙ্গের ছবিতে তিনি ছোটদের শিল্পশিক্ষার পাঠ দিতে ব্যস্ত, নারকেলডাঙা বস্তিতে। 

 কবিজীবন ছবি শেষ হওয়ার পর টাইটেলের সঙ্গে গানও চলতে থাকে প্রতুল মুখোপাধ্যায়ের। তাঁরই সুর করা ‘বাবরের প্রার্থনা’: ‘ধ্বংস করে দাও আমাকে যদি চাও/ আমার সন্ততি স্বপ্নে থাক’। শুধু এ কবিতা নয়, শঙ্খ ঘোষের কবিজীবন নিয়েই ছবি করেছেন এক তরুণী। জীবন-তথ্য পেরিয়ে তিনি পৌঁছতে চেয়েছেন কবির সৃজন-তথ্যে। নিজের বেদনা বা ব্যক্তিগত টুকরো জীবনটুকু নিয়ে যে ভাবে কবি ছড়িয়ে যেতে চান, জড়িয়ে যেতে চান তাঁর বাইরে যা কিছু আছে তার সঙ্গে, তাঁর চারপাশের বিবর্তনময় ইতিহাসের সঙ্গে, ঠিক সে ভাবেই তাঁকে ধরতে চেষ্টা করেছেন পরিচালক, চুয়াল্লিশ মিনিটের ছোট্ট ছবিতে। শঙ্খ ঘোষে স্নাত পাঠকমাত্রেই সেই কবিকে খুঁজে পাবেন এই ছবিতে, যিনি দেশনিহিত সময়কে নিরন্তর দাঁড় করিয়ে দেন দেশোত্তর সময়ের মুখোমুখি। আর সেই খোঁজটি পাঠকের সঙ্গে পরিচালক চালিয়ে গেছেন নিখাদ ফিল্মের ভাষায়, রীতিমতো দুঃসাহসী তিনি, তাঁর এই ছবি তৈরির রীতিপদ্ধতিতে। পরবর্তী প্রজন্মের এক কবি জয় গোস্বামী ভাল ভাষ্যপাঠ করেছেন ছবিটিতে। ছ’বছরের চেষ্টায় তৈরি এ ছবি দেখা গেল গোর্কি সদনে, উদ্যোক্তা আইজেনস্টাইন সিনে ক্লাব। ফের দেখা যাবে নন্দনে, ৫ ফেব্রুয়ারি, সে দিন কবির জন্মদিনও। 

 শব্দসৈনিক জন্মেছিলেন এই জানুয়ারি মাসেই, ১৯৩৭ সালে। অবিভক্ত বাংলার পাবনায়। হয়তো সে কারণেই আকাশবাণীর সংবাদ-পরিক্রমায় তাঁর লেখনী জুড়ে থাকত দুই বাংলার বিচ্ছেদ-যন্ত্রণা। বেতারের মুগ্ধ শ্রোতারা তাঁর বাক্যবিন্যাসে খুঁজে পেত এক শব্দসৈনিককে। ’৭১ সাল, বাংলাদেশের মুক্তিযুদ্ধ চলছে তখন। আকাশবাণীর ছাদে তাঁর সঙ্গে তৎকালীন আড্ডার স্মৃতি লিখে পাঠিয়েছেন বাংলাদেশের লেখক-সাংবাদিক আবেদ খান: ‘প্রণবেশদা... তর্জনী এবং মধ্যমার গোড়ায় সিগারেটটিকে চেপে হাত মুঠো ক’রে কষে টান মারছেন আর তুড়ি মেরে ছাই ঝাড়ছেন। এ দৃশ্য এখন এই মুহূর্তেও চোখে ভাসছে।’ তাই মাসখানেক আগে অকস্মাৎ মৃত্যুর পর পশ্চিমবঙ্গ বাংলা অ্যাকাডেমির স্মরণসভায় তাঁর ফুলে ঢাকা ছবির সামনে সিগারেটের প্যাকেটটা রেখে পুরনো এক বন্ধু বলে উঠলেন: ‘নে। এতক্ষণ না খেয়ে আছিস কী করে?’ সিগারেটের মতোই অবিচ্ছেদ্য প্রেম ছিল তাঁর আকাশবাণীর সংবাদ-বিভাগের সঙ্গে। কুড়ি বছরের উপর সেখানে কাজ করার পর আসেন দূরদর্শনে। রাষ্ট্রপতি পুরস্কার ছাড়া নানা পুরস্কার, সম্মান সারা জীবনে পেয়েছেন। তবে সবথেকে বড় পুরস্কার বোধহয় অগণিত মানুষের ভালবাসা। আসলে ধুতি-পাঞ্জাবিতে নিপাট, প্রচারবিমুখ এমন অজাতশত্রু মানুষ মেলাও ভার। সাংবাদিকতার সঙ্গে যেমন শিক্ষকতা করেছেন, তেমনই মশগুল থাকতেন নিজস্ব লেখালেখি নিয়ে। 

 মনস্বী বিপ্লবী বাংলায় সকলের জন্য সংস্কৃত শিক্ষা এবং বেদপাঠের অধিকার আন্দোলনের পথিকৃৎ উপেন্দ্রনাথ বিদ্যাভূষণ শাস্ত্রী (১৮৬৭-১৯৫৯) এবং ‘বামাবোধিনী’, ‘শিবম’, ‘অন্তঃপুর’, ‘মহিলা’ এহেন নানা সাময়িক পত্রিকার লেখিকা ও কবি রাজকুমারী রায় (১৮৮২-১৯৭৩)-এর পুত্র শিবনারায়ণ রায়ের জন্ম ১৯২১, ২০ জানুয়ারি। ১৯৪৫ সালে শুরু হয় তাঁর অধ্যাপনার জীবন। পরের বছরই মানবেন্দ্র রায়ের সঙ্গে পরিচয় এবং বন্ধুত্ব। এই বন্ধুলাভেরই ফল ‘র‍্যাডিক্যালিজম’ গ্রন্থটি। ১৯৫২তে শুরু করেন দ্বিমাসিক সাহিত্য পত্রিকা ‘উত্তরসূরী’। চল্লিশের দশকেই মানবেন্দ্র রায় প্রতিষ্ঠিত ইণ্ডিপেনডেন্ট ইণ্ডিয়া (পরে নাম হয় ‘দ্য র‍্যাডিক্যাল হিউম্যানিস্ট’) পত্রিকায় প্রকাশিত হথে থাকে শিবনারায়ণ রায়ের চিন্তাশীল প্রবন্ধ। ’৬৩ থেকে ’৮১ পর্যন্ত তিনি ছিলেন অষ্ট্রেলিয়ার মেলবোর্ন বিশ্ববিদ্যালয়ে। ভারতবিদ্যা বিভাগের প্রধান অধ্যাপক হিসাবে। ’৮০তে সেখান থেকেই শুরু করেন ‘জিজ্ঞাসা’ পত্রিকার প্রকাশ এবং জিজ্ঞাসা এডুকেশনাল সোসাইটি। শনিবার তাঁর ৮০তম জন্মদিন পালন করল জন্মদিন উদ্‌যাপন সমিতি, বাংলা অ্যাকাডেমি সভাঘরে। প্রকাশ পেল স্বরাজ সেনগুপ্ত সম্পাদিত ‘মনস্বী বিপ্লবী শিবনারায়ণ রায়’ বইটিও। সঙ্গের ছবি বই থেকে, শিল্পী শুভাপ্রসন্ন। 

 সুচেতনা 

 সুনীল গঙ্গোপাধ্যায়? সিগারেট ছেড়ে দেবেন? অনেকের চোখেই দেখা গেল ‘হতেই পারে না’ চাহনি। ভিড়ের মধ্যে কে যেন বলে উঠলো, ‘কেউ কথা রাখেনি’-র কবিই তো উনি? ব্যাপারটা আঁচ করেই মঞ্চে উঠে সুনীল বললেন, ‘বিশ্বাস হচ্ছে না তো! আমি কিন্তু আজ থেকে থেকে সত্যি সত্যিই ধূমপান ছাড়ছি।’ ঘটনা ১৬ জানুয়ারির। অতঃপর একটি সিগারেট জ্বেলে কয়েকটি টান দিয়ে ঠিক ছ’টা তেইশ মিনিট সাতচল্লিশ সেকেণ্ডের মাথায় ছুঁড়ে ফেলে দিলেন সেটি। ১৯৫৪-র ২২ অক্টোবর ধরেছিলেন ধূমপান। কবি জীবনানন্দ দাশের মৃত্যুর দিনে। ধূমপান ছাড়লেন চেতলা বয়েজ স্কুলের গণ্ডীতে বার্কলে সিগারেট দিয়ে সূচনা করা দমকল মন্ত্রী প্রতীম চট্টোপাধ্যায়ও। একদা বলাগড় উচ্চবিদ্যালয়ের মাস্টারমশাই মৈনুদ্দিন আহমেদ ট্রেনে জনৈক ধূমপায়ীর পা ধরে অনুরোধ করেছিলেন সিগারেট না খাওয়ার জন্য। তা দেখেই প্রাণিত ছাত্র পার্থ শর্মা গড়ে তুললেন ‘পশ্চিমবঙ্গ ধূমপান বিরোধী মঞ্চ। বলাগড়-সহ সেই মঞ্চ এখন প্রেসিডেন্সি কলেজেও। পার্থর সঙ্গে হাত মিলিয়েছেন, মৌসুমি, হৈমন্তী, দেবলীনা, ঐন্দ্রিলা, মোহর, কৃষ্ণেন্দু এবং সুচেতনা-রা। সুচেতনার দুঃখ, ‘‘মা আর আমি বহু চেষ্টা করেছি, কিন্তু সিগারেট ছাড়ার ব্যাপারে বাবার কাছ থেকে কোনও ইতিবাচক সাড়া পাইনি এখনও!’’ না হয় হলেনই তিনি মুখ্যমন্ত্রী, একরত্তি মেয়ের আবদার কি ফেলতে আছে? 

 স্বপ্নের জগৎ 

 সে এক স্বপ্নের জগৎ। খুদে খুদে মেয়েরা মরালীর মতো ভেসে আসছে স্টেডিয়ামের চার দিক থেকে। রথবার্ট ওদের মরালী বানিয়েছে। কোনও যুবকের গভীর ভালবাসাই আবার তাদের মানবী করতে পারে। সিগফ্রিড এসেছিল সেই ভালবাসা নিয়ে, ওডেটের জন্য। চায়কোভস্কি-র ‘সোয়ান লেক’ থেকে অনুপম এই খণ্ড ব্যালেটি উপস্থাপন করল অশোক হল গার্লস-এর মেয়েরা। সঙ্গে ছিল আরও আটটি নৃত্য-উপস্থাপন, ‘মহাদেবী বিড়লা শিশু বিহার’ আর ‘জি ডি বিড়লা সেন্টার ফর এডুকেশন’-এর মেয়েদের। জমকালো এই সাংস্কৃতিক ক্যালাইডোস্কোপটির নাম ‘স্পেকট্রাম ২০০১’, দেখা গেল সম্প্রতি নেতাজি ইনডোর স্টেডিয়ামে। 

 মাস্টারমশাই 

 ‘আপনার হাতে ধরিয়ে দেওয়া হল সেই আশ্চর্য জাদুদণ্ডটি, যা দিয়ে নিমেষে সমাধান করা যাবে এ দেশের জটিল কোনও সমস্যা।  আপনি কোনটি করবেন?’ দেশের নানা প্রান্তের বিশিষ্ট নাগরিকদের কাছে প্রশ্নটি নিয়ে সমীক্ষা চালান জাম্বিয়াবাসী ভারতীয় সঞ্জীব কউরা। বছর দশেক আগে। প্রায় ৮৭ শতাংশের উত্তর ছিল শিক্ষা সংস্কারের পক্ষে। সঞ্জীব জাম্বিয়ার সুখের জীবন ছেড়ে দিল্লিতে এসে যোগ দেন ‘সিটিজেন ইনিশিয়েটিভ ফর ইউনিভার্সালাইজেশন অব এলিমেন্টারি এডুকেশন’ প্রতিষ্ঠানে। গত বছর থেকে তিনি যুক্ত ‘ন্যাশনাল অ্যালায়েন্স ফর দ্য ফাণ্ডামেন্টাল রাইট টু এডুকেশন’ ওরফে ‘নাফ্রি’র সঙ্গে। গোটা দেশের আড়াই হাজার প্রতিষ্ঠানকে তিনি সামিল করেছেন শিক্ষার অধিকার অর্জনের দাবিতে। তাঁর সাংগঠনিক ক্ষমতায় অভিভূত মানব সম্পদ উন্নয়ন মন্ত্রক ৮৩তম সংবিধান সংশোধনী বিল এবং পরবর্তী সংশ্লিষ্ট আইনগুলিতে অন্তর্ভুক্ত করার জন্য ‘নাফ্রি’-র সুপারিশ চেয়ে নিয়েছে। সম্প্রতি সেন্টজেভিয়ার্স কলেজে অনুষ্ঠিত হল ওয়েস্ট বেঙ্গল এডুকেশন নেটওয়ার্কের সম্মেলন, আলোচিত হল প্রাসঙ্গিক নানা বিষয়। 

 পঁচিশে 

 বাড়ির কচিকাঁচাদের নিয়ে সহসাই অক্রুর দত্ত লেনে গানের স্কুল খুলেছিলেন গৃহবধূ শ্যামলী নাগ। ১৯৭৭-এর ২ জানুয়ারি। স্কুলের নাম ‘গৌড়মল্লার’। বছর খানেকের মধ্যেই জমে ওঠে স্কুল। প্রতিবেশী ভি বালসারা তো বটেই, একে একে শিক্ষক হিসাবে যোগ দেন চিন্ময় লাহিড়ী, সাগিরুদ্দিন খাঁ, সুবিনয় রায়, মনিলাল নাগ ছাড়াও অনেকেই। স্কুলের জন্মলগ্ন থেকেই ছড়ার গানের শিল্পী জপমালা ঘোষ ‘রামধনু’ নামের একটি ছড়াগানের অনুষ্ঠান চালু করেছিলেন (সঙ্গে তারই ছবি)। আঁকা শেখাতে আসতেন চণ্ডী লাহিড়ী। নাচ, গান, সেতার বাদন, অঙ্কন চর্চায় মগ্ন ‘গৌড়মল্লার’ এ বছর পা রাখল পঁচিশে। আজ উৎসব পালন শিশির মঞ্চে, সন্ধ্যায়। 

 পাগলামি? 

 প্রথম উৎপত্তি সম্ভবত ১৭৯১। তবে তখন অর্থ ছিল ‘পাগলাটে লোক’। ১৮৬৭ খ্রিস্টাব্দে আধুনিক ইংরেজি অর্থ দাঁড়ায়, ‘একটা প্যানেলভুক্ত সভ্যদের নিয়ে সাধারণ জ্ঞানের প্রশ্নোত্তরের খেলা’। সেই খেলায় মেতে উঠেছে বেশ কয়েকটি কচিমনের বয়স্ক মানুষ, আর তাদের এই খেলায় অংশ গ্রহণ করছে ৫২টি স্কুলের প্রায় শ’দেড়েক ছেলেমেয়ে। প্রত্যেকেই বাংলা মাধ্যমের। খেলাটি শহর বা শহরতলির ইংরেজি মাধ্যম স্কুলগুলির বহুল প্রচলিত কুইজ প্রতিযোগিতা। সুভাষগ্রাম কোদালিয়ার অন্তর্গত ‘সবুজ সংঘ’ ক্লাব শুরু করেছে গত ১০ ডিসেম্বর থেকে। চলবে ৩০ জানুয়ারি পর্যন্ত। শুধুমাত্র বাংলা মাধ্যমের এতগুলি স্কুলকে নিয়ে এই ধরনের উদ্যোগ বোধ হয় এই প্রথম। 

 জ্যোতিষবাবু ‘হঠাৎ একদিন সুপ্রসন্ন ঘোষ এসে বললেন, দেশ থেকে রথীন্দ্র দাশগুপ্ত চাকরি ছেড়ে দিয়েছে, দেশে লোক নেবে, এখুনি বঙ্কিমবাবুর সঙ্গে দেখা কর।... বঙ্কিমবাবু বললেন, আমি কিন্তু কিছু জানি না, খবর ঠিক তো? ঘাড় কাত করে সম্মতি জানাতে তিনি ফোন তুলে নিলেন।... কথা বলে ফোন রেখে আমাকে বললেন তোমার চাকরি হয়ে গেল।’  লিখেছিলেন জ্যোতিষ দাশগুপ্ত, ‘কিছু স্মৃতি কিছু বিস্মৃতি’ রচনায় (দেশ সুবর্ণজয়ন্তী সংখ্যা, ১৯৮৩)। ’৩৭-এ দেশ পত্রিকার কাজে যোগ দেন জ্যোতিষবাবু। সম্পাদক তখন বঙ্কিমচন্দ্র সেন। অতঃপর কবে যোগ দিলেন সাগরময় ঘোষ, কোন পত্রিকা থেকে এলেন যোগেশচন্দ্র বাগল, অদ্বৈত মল্লবর্মণ, বর্মন ষ্ট্রিট থেকে ‘দেশ’ কবে এল সুতারকিন ষ্ট্রিটে, সবই আছে সেই রচনায়। জ্যোতিষবাবুর বাল্য ও কৈশোর কেটেছে রঙপুরে। পড়াশুনো কৈলাশরঞ্জন হাইস্কুল ও রঙপুর কারমাইকেল কলেজে। ’৩৫-এ জীবিকার সন্ধানে কলকাতায়। একটা সময় ছিল, যখন সাগরময় অফিসে থাকুন আর নাই থাকুন, জ্যোতিষ দাশগুপ্ত থাকলেই লেখকদের সব সমস্যা মিটে যেত। অবসরজীবনে শুরু করেছিলেন আত্মজীবনী লেখা। সহসা কলম রেখে চলে গেলেন তিনি। ২৫ জানুয়ারি স্মরণ অনুষ্ঠান শ্যামনগরের গুড়দহ নতুনপল্লির নিবাসে। 

 মন্ত্রের সাধন একশো দু’বছর আগে শ্রীরামকৃষ্ণের প্রণামমন্ত্র রচনা করেছিলেন স্বামী বিবেকানন্দ হাওড়ার রামকৃষ্ণপুরে ভক্ত নবগোপাল ঘোষের বাড়িতে বসে। সেখানে স্বামীজির নিজের হাতে স্থাপিত শ্রীরামকৃষ্ণের পোর্সেলিন পটচিত্রের নিত্য পূজা হয়ে আসছে সেই থেকে। তারই খুব বেশি হলে দু’কিলোমিটার দূরে ওলাবিবিতলায়ও বিগত পঁচিশ বছর ধরে শ্রীরামকৃষ্ণ পূজিত হচ্ছেন, তবে ভিন্ন উপচারে। মন্ত্র স্বামীজিরই  শিবজ্ঞানে জীবসেবা। মন্ত্রের সাধনে রত হাওড়া শ্রীরামকৃষ্ণ সংঘ সেখানে গড়েছে গরিব ছাত্রদের জন্য ছাত্রাবাস ও নৈশ বিদ্যালয়, ‘বিবেকানন্দ শিল্পায়ন বিভাগ’-এ দিচ্ছে অটো, টিভি ও টাইপ মেসিন মেরামতি, সেলাই ও এমব্রয়ডারি ইত্যাদির প্রশিক্ষণ, চালাচ্ছে চিকিৎসালয়। সবই সম্পূর্ণ অবৈতনিক। আছে বছরভর নানা অনুষ্ঠান। সংঘের কর্ণধার বিশ্বনাথ বসু যেন বিন্‌গেরুয়ার সন্ন্যাসী। এ হেন প্রতিষ্ঠানের রজত জয়ন্তী উৎসব ২৬-২৮ জানুয়ারি। আলোচনা, নাচ-গান-বাজনা, নাটক, ম্যাজিক, পুতুল নাচ, তরজা গান, কত না অনুষ্ঠান! ইতিমধ্যে স্বামীজির জীবন ও বাণী সম্বলিত ১০ হাজারেরও বেশি পুস্তিকা বিনামূল্যে হাওড়ার বিভিন্ন স্কুলে বিলি করা হয়েছে। নতুন একটি ছাত্রাবাস নির্মাণের পরিকল্পনাও রয়েছে। 

 প্রতাপাদিত্য পাল বয়স তখন মাত্র বত্রিশ। বস্টন-এর মিউজিয়াম অব ফাইন আর্টস থেকে প্রস্তাব এল, আনন্দ কুমারস্বামী সেখানে যে পদে ছিলেন, সেই পদই তাঁকে দেওয়া হবে। ‘কিপার অব দি ইণ্ডিয়ান কালেকশনস’। আর দ্বিধা করেননি প্রতাপাদিত্য পাল। ১৯৩৫ সালে শ্রীহট্টে জন্ম। বাবা গোপেশচন্দ্র চেয়েছিলেন ছেলে হবে আইনজীবী, স্কুলে পড়ার সময় নিজের ইচ্ছে ছিল বিজ্ঞানী হবেন। পরে মনে হল, বিজ্ঞান পড়লে ক্রিকেট খেলার সময় মিলবে না! দিল্লিতে ইতিহাস অনার্স পড়ে কলকাতা বিশ্ববিদ্যালয়ে এম এ করলেন প্রাচীন ভারতীয় ইতিহাস ও সংস্কৃতিতে। বিশেষ বিষয় নিলেন শিল্পের ইতিহাস। জিতেন্দ্রনাথ বন্দ্যোপাধ্যায়, সরসীকুমার সরস্বতী, নীহাররঞ্জন রায়, চারুচন্দ্র দাশগুপ্ত, কল্যাণকুমার গঙ্গোপাধ্যায়, দেবপ্রসাদ ঘোষ শিল্প ইতিহাস চর্চার এই পথিকৃতদের কাছে পাঠ নেওয়ার সৌভাগ্যের কথা আজও বলেন প্রতাপবাবু। এম এ-র পর ‘খয়রা বৃত্তি’ নিয়ে পিএইচ ডি কলকাতাতেই, বিষয় নেপাল।’৬২ সালে ‘কমনওয়েলথ বৃত্তি’ নিয়ে কেমব্রিজ সেখানেও নেপালের শিল্প নিয়ে পিএইচ ডি। দেশে ফিরে এলেন, চাকরি নেই। শেষ পর্যন্ত বেনারসে আমেরিকান অ্যাকাডেমিতে কাজ জুটল, সেই সূত্রে সানফ্রানসিস্কো গিয়ে বস্টন থেকে ওই প্রস্তাব পেলেন। পরবর্তী তিন দশকে শুধু আমেরিকা নয়, ইয়োরোপ ও এশিয়াতেও দক্ষিণ এশিয়া এবং হিমালয় অঞ্চলের শিল্পকলার চর্চা ও প্রসার সংক্রান্ত সব উদ্যোগেই আস্তে আস্তে অপরিহার্য হয়ে উঠেছেন এই দীর্ঘকায় বাঙালি ভদ্রলোক। বস্টনে বছর তিনেক থাকার পর যোগ দিলেন লস অ্যাঞ্জেলেস কাউন্টি মিউজিয়াম অব আর্ট-এ। ১৯৯৫ সালে অবসরের পর পাসাডেনায় নর্টন সাইমন মিউজিয়াম ও আর্ট ইনস্টিটিউট অব শিকাগো-র সঙ্গে যুক্ত রয়েছেন, আর সম্পাদনা করছেন বিখ্যাত শিল্পপত্র ‘মার্গ’। সম্প্রতি প্রায় নিঃশব্দেই ঘুরে গেলেন কলকাতায়, সেন্টার ফর আর্কিয়োলজিক্যাল স্টাডিজ অ্যাণ্ড ট্রেনিং-এ ঘরোয়া ভাবে আলোচনা করলেন নবীন প্রজন্মের গবেষকদের সঙ্গে, আর রাজ্য প্রত্নতত্ত্ব সংগ্রহশালায় উজ্জ্বল উৎসাহে খুঁটিয়ে খুঁটিয়ে দেখলেন চন্দ্রকেতুগড়ের টেরাকোটা মূর্তি আর ফলকের আশ্চর্য এক সংগ্রহ, যা প্রবীর গোস্বামী কিছু কাল আগেই সেখানে দান করেছেন। সঙ্গের ছবিটি সেখানেই তুলেছেন প্রদীপ আদক। কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1010101_1cal4.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

মল মাস, তাই মহালয়ার ৩৬ দিন পরে পুজো দেবদূত ঘোষঠাকুর  কলকাতা পঞ্জিকা রচয়িতাদের গণনার ফেরে নতুন শতকের প্রথম বছরটাতেই পুজো গিয়ে পড়েছে অক্টোবরের শেষ সপ্তাহে। আবার সেপ্টেম্বরের তৃতীয় সপ্তাহে মহালয়া। অর্থাৎ এ বার মহালয়ার সাত দিন পরেই আর পুজো শুরু হচ্ছে না। শাস্ত্রজ্ঞদের বিধানে মহালয়ার ৩৬ দিন পরে এ বার মহাসপ্তমী। কারণ, ২০০১ সালের আশ্বিন মাস তাঁদের গণনায় মল মাস। ওই মাসে ঘটা করে দেবীর পুজো হতে পারবে না। ২০০১ সালের ক্যালেণ্ডারে তাই ১৭ সেপ্টেম্বর মহালয়া। সপ্তমীর লাল দাগ পড়েছে ২৩ অক্টোবর। 

গ্রহের ফেরে দেবীপক্ষ দু’বার করে পড়ে যাওয়ায় মহালয়ার পরের অমাবস্যায় আর কালীপুজো হচ্ছে না। কালীপুজো পিছিয়ে গিয়ে হবে ১৪ নভেম্বর। 

পিছিয়ে যাচ্ছে অন্য সব উৎসবের দিনও। এমনকী ২০০২ সালের সরস্বতী পুজোও। বিশুদ্ধ সিদ্ধান্ত পঞ্জিকার তরফে অরুণ লাহিড়ী বলেছেন, ‘‘১৩২৪ বঙ্গাব্দে আশ্বিন মল মাস হয়েছিল। তার পরে আবার ১৪০৮ বঙ্গাব্দে হবে।’’ আশ্বিনকে মল মাস কেন বলা হচ্ছে, তা জানতে চাওয়া হলে অরুণবাবু জানান, ‘‘ওই মাসে দু’টো অমাবস্যা পড়ে যাওয়াতেই গণনাকারেরা আশ্বিনকে মল মাস বলে ঘোষণা করেছেন। এই ব্যাপারে সব পঞ্জিকাকারেরই এক মত।’’ 

হিন্দুশাস্ত্রের বিধান, মল মাসে কোনও শুভ কাজ করা যাবে না। তাই মহালয়ার পরের অমাবস্যার সাত দিন পরে সপ্তমী পুজো রাখা হয়েছে। 

তা হলে দেবীপক্ষের কী হবে? মহালয়ার দিন পিতৃপক্ষের শেষ। পরের দিন থেকে দেবীপক্ষ শুরু। দেবীপক্ষের ষষ্ঠ দিনে দেবীর বোধন হয়। এ বার তা হলে মহালয়ার পরের দিন কি দেবীপক্ষ হবে না? কী বলা হবে ওই সময়টাকে? পঞ্জিকাকারেরা বলছেন, ‘‘ওই সময়টাও দেবীপক্ষ, কিন্তু মল মাস থাকায় দশোপচারে পুজো করা যাবে না।’’ অনেক বাড়িতে মহলয়ার তর্পণের শেষে পুজোর ঘট বসানো হয়। তাঁরা এ বার কী করবেন? তাঁদের জন্যও অরুণবাবু বলেন, ‘‘দেবীপক্ষে ঘটের পুজো চালিয়ে যেতে হবে। তবে বিসর্জন দেওয়া চলবে না। পরের দেবীপক্ষে ফের পুজো শুরু করতে হবে। সেই পুজোর শেষে হবে দেবীর বিসর্জন।’’ 

১৯৯৯ ও ২০০০ সালে পঞ্জিকাকারদের গণনায় পুজো ছিল পাঁচ দিনের। তবে অষ্টমী ও নবমীর দিনক্ষণ নিয়ে পঞ্জিকাকারদের মধ্যে মতভেদ ছিল। ২০০১ সালের পুজো নিয়ে সব পঞ্জিকারই এক সুর। ৮৪ বছর পরে আশ্বিন ফের মল মাস হয়ে যাওয়ায় পিছিয়ে যাবে সব তিথি। ২০০১ সালে উল্লেখযোগ্য ঘটনা বলতে এটাই। 

পঞ্জিকাকারদের গণনায় নতুন শতকের প্রথম বছরটা আর কোনও নতুন ঘটনার ইঙ্গিত দিচ্ছে কি? পুজোর ওই কাণ্ড ছাড়া ২০০১ সালের উল্লেখযোগ্য হল, এক বছরে দু’টি চন্দ্রগ্রহণ। একটি পূর্ণগ্রাস অন্যটি আংশিক। একটি জানুয়ারিতে। অন্যটি জুলাইয়ে। আগামী ৯ জানুয়ারি পূর্ণগ্রাস চন্দ্রগ্রহণ। কলকাতা-সহ ভারতের সব জায়গা থেকেই দেখা যাবে তা। ৫ জুলাই আংশিক চন্দ্রগ্রহণ। গ্রহণের সেই দৃশ্যও দেখা যাবে ভারতের সব জায়গা থেকে। 

তবে পঞ্জিকাকারদের গণনার বাইরে নতুন বছরে এমন কতগুলি দিন থাকছে, যা রাজ্যের ইতিহাসে জায়গা পেয়ে যেতে পারে। ২০০১ সাল রাজ্যে বিধানসভা নির্বাচনের বছর। নির্বাচনের নির্ঘণ্ট চূড়ান্ত হয়নি বটে, তবে ওই নির্বাচনে এই প্রথম জ্যোতি বসুকে নির্বাচনী যুদ্ধের বাইরে রেখে প্রতিদ্বন্দ্বিতা করবে সি পি এম। গত ২৪ বছরেই বা শুধু কেন, ষাটের দশক থেকে জ্যোতিবাবুই ছিলেন রাজ্যের বাম দলগুলির প্রধান কাণ্ডারী। তাঁকে বাদ দিয়ে সি পি এম নির্বাচনী যুদ্ধে নামবে এই প্রথম। 

তৃণমূল কংগ্রেসের নেত্রী মমতা বন্দ্যোপাধ্যায়ের কাছেও আগামী বিধানসভা নির্বাচন একটা চ্যালেঞ্জ। তৃণমূল কংগ্রেস রাজ্যে সি পি এমের বিকল্প হয়ে উঠতে পারল কি না, সেটা ২০০১ সালেই পরিষ্কার হয়ে যাবে। পরিষ্কার হবে আর একটা জিনিসও সি পি এম ভাঙছে কি না। ২০০০ সালে সৈফুদ্দিন চৌধুরীর বহিষ্কারের মধ্য দিয়ে এই ভাঙনের সূত্রপাত। 


</TEXT>
</DOC>
<DOC>
<DOCNO>1010225_classified.utf8</DOCNO>
<TEXT>


৯ ফাল্গুন ১৪০৭ বুধবার ২১ ফেব্রুয়ারি ২০০১

পাত্রী চাই

পাত্র চাই

সম্পত্তি


</TEXT>
</DOC>
<DOC>
<DOCNO>1010222_18rabigol.utf8</DOCNO>
<TEXT>
 ৬ ফাল্গুন ১৪০৭ রবিবার ১৮ ফেব্রুয়ারি ২০০১

 রবিবাসরীয় গল্প বনলিপি কানাই কুণ্ডু 

 ছবি: কৃষ্ণেন্দু চাকী মানচিত্রে সবুজ রঙের লম্বা টান। ধোঁয়াশায় পাহাড় শ্রেণীর অস্তিত্ব। বিচিত্র সব নাম। শক্তিমাত মাইকাল বয়লাডিলা বড়া ডোঙ্গর ছোটা ডোঙ্গর ইত্যাদি। হলুদ রেখায় নদী নালার অ জস্র কাটাকুটি। ঘন সবুজে নিবিড় অরণ্যের ভাস। 

 শহরে হাই ও পড়া যায়। এমনকী আরণ্যক বাঘ চিতার সতর্কবাণীও আছে। কিন্তু যে অনন্ত পায়ে চলা পথের রেখা বন জঙ্গল পাহাড়ে চিত্রিত তার কোনও নাম নেই, নির্দেশ নেই, ফলকও নেই। পথচারীই ভরসা। গাঁওলি মানুষের নিশানাও জটিল। তারা বলে, হোই দেখ তিসরি মাড়, অর্থাৎ পাহাড়। ওকার বাদ ডাহিনে ধাদনি নালা। ফির টেহরি জঙ্গল। বাঁয়ে কেতকালকে মাড়। পাহাড়িকে নীচে কাচ্চি সড়ক। উসিকে এক পার ভাঁটাপার। দুসর পারে নিমপুরা। কোই কদম আগে বাড়লে ঝাবুয়া জঙ্গল। ব্যাস উসিকে বাদ নৈনপুরা। 

 এ ভাবেই চলতে হয়। পায়ে পায়ে চললেই যেখানে পথের সৃষ্টি, সেখানে অনুসরণ অনুধাবন দুঃসাধ্য। নির্দিষ্ট গ্রামটির বদলে ভুল পথে ভুল গ্রামের গাছতলায় দাঁড়াই। অনাকাঙ্ক্ষিত মানুষ অপরিচিতির জড়তা কাটিয়ে আহ্বান জানায়, নমস্তে গাঁ চৌকিদার। 

 কোমরে বেল্ট নেই। মাথায় লাল টুপি নেই। পোশাকও খাকি নয়। নেই ঝোলানো গোঁফের গাম্ভীর্য। ধুলো কাদাময় ধূসর জিন্সের উপর গেরুয়া পাঞ্জাবি। দাড়ি গোঁফ ঝরনাতলার পাথরের মতো ঝকঝকে। তবু চৌকিদার! রহস্য না কাটিয়ে নৈনপুরার দূরত্ব জানতে চাই। উত্তর শুনে ভিরমি লাগে। আধবেলা দূরত্বের নৈনপুরা এখান থেকে নাকি পুরো একদিনের পথ। তাহলে উপায়? 

 উপায় একটা আছে। সে বড় কঠিন। তোলা হিম্মত না হোহি। 

 কেন? 

 গ্রামের বৃদ্ধতম মানুষটি এগিয়ে আসে। পরনে নেংটি। রোদে পোড়া বর্ষায় ভেজা কালো শরীর। কিন্তু সুঠাম শালের মতো খাড়া। বলে, বিশ সাল পাহিলে তোর মতো বাবুলোক শিকলি দড়ি নিয়ে সীমানা জরিপ করতে এসেছিল। তাদের ছেনি হাতুড়ি গাঁইতি কোদালি ছিল। তারাও পারেনি। ওই ভাঁওড়াগড় পাহাড়ে শিউজির ডেরা। কেউ পার করতে পারে না। পারলে আধা বেলায় পহুঁছে যাবি। 

 আমি ওই পাহাড় পেরিয়ে যাব। তোরা রাস্তা দেখিয়ে দে। 

 গাঁয়ের মেয়েরা আমার স্পর্ধায় আঁতকে ওঠে। বিড়বিড় করে। এর মৌতকে ডর নাহি। ধরমকে আঙুঠ দিখায়! 

 বুড়ো বলে, পারে। একহি আদমি চড়তে পারে। ভাঁওরা বুড়া পারে। তার ভূত পিরেতের ডর নাহি। শিউজিকো পূজন উজন করে। বড়ি পুণ্যাত্‌মা। সে চড়লে মাড় নামু হয়ে যায়। নদিয়ায় পানি বহে না। জঙ্গল ফালা হয়ে পথের দিশা দেয়। 

 তাকেই সঙ্গে নিয়ে যাব। 

 সি তো পাহাড়ি ছোড়কর না জানে কিধর ভাগিস। 

 অতএব গাছতলায় পাতা খাটিয়ায় বাতচিত। আতিথেয়তার গুড়পানি। শল্পি দারু আর জাওরার বড়া ভেঁট। দারুণ খিদেয় অমৃতের স্বাদে খাই। সিগারেট বের করে বুড়োকে দিই। নিজে ধরাই। সার্দারকেও দিই। 

 কিন্তু সন্ধে নামার আগেই সর্দার জানায়, তু দুসর কৌনও গাঁয়ে যা বাবুসাহেব। ইধর ঠহর নেকা জগা নেহি। 

 এই আঁধেরায় আমি কোথায় যাব! চারপাশে জঙ্গল পাহাড়। কাল সকালেই চলে যাব। 

 কেউ উত্তর দেয় না। মেয়েরা শেষ বিকালের আলোয় রাতের রান্না তিন পাথরের উনুনে সেরে নিয়েছে। বাচ্চাদের খাইয়ে খাটিয়া গুটিয়ে ঘরে ঢোকে। যাবার সময়ে সেই বৃদ্ধতম মানুষটির বুঝি দয়া হয়। বলে, পাশের গাঁও কোকপাল। সেখানে মন্দিরথান আছে। রাতে উধরই রহে যা। 

 কিন্তু কিছুটা এগোতেই জঙ্গল। সেখানে ভয়াল অন্ধকার। দোদুল ছায়ায় বিশাল গাছেরা ভয়ঙ্কর। বাদুড় প্যাঁচার কর্কশ চিৎকার। শিয়ালকে বাঘ মনে হয়। ফিরে আসি। গ্রাম তখন মৃত্যুপুরী। মাটি পাথরের দেওয়াল। উপরে বাবুয়া ঘাসের ছাউনি। শক্ত শাল কাঠের হুড়কোয় স্তব্ধ। দয়াল বুড়োর ঘরের হদিস পাই না। 

 গ্রামের কিনারে বহতা নদী। শীর্ণস্রোত। ছড়ানো বালি পাথরের ফাঁকা চত্বর। ওটাই নিরাপদ মনে হয়। ক্ষীণস্রোতে তারার ফুলঝুরি। হাওয়ায় বুনো ফুলের গন্ধ। রাতের মতো প্রকৃতির এই রূপময় আশ্রয় পর্যাপ্ত মনে হয়। কাঁধের ব্যাগ মাথায় দিয়ে শুয়ে পড়ি। ওপরে এক আকাশ নক্ষত্র। পাশে নদীর ছলাৎছল। হাওয়ায় বালি পাথরের ঝুমঝুমি। 

 দ্বিতীয় দিন 

 ভোরে শরীরজুড়ে তীব্র কাঁপুনি। হাঁটুমাথা মুড়ে কুকুর হয়ে গেছি। হিমেল শিশিরে ভিজে শক্ত। আমারই হাত, আমারই পা যেন আমার নয়। সোজা করতে পারছি না। হঠাৎ দেখি জনাচারেক লোক আমাকে চ্যাংদোলা করে নিয়ে চলেছে। কোথায় যাচ্ছে, কেন নিয়ে যাচ্ছে, জানি না। বলি দিতে নয় নিশ্চয়ই। পাশেই এক বুড়ির চিৎকার। কাঁদোকাঁদো গলায় সর্দারকে গালাগাল দেয়, তু বিলকুল বেসমঝ বেকার আদমি। আসলি নকলি পহেচান করতে পারিস না। আমি দেখেই বুঝেছিলাম, ই সিধাসাদা আদমি। পুলিশ চৌকিদার নাহি। রাতের জাড়ায় বাহারে ভাগিয়ে দিলি! ওকে যে শের চিতায় উঠিয়ে নিয়ে যায়নি দেওতাকে কিরপা। 

 গাছের নীচে আমাকে খাটিয়ায় শোয়ানো হয়। পাশে শুকনো ডালপালা জ্বালিয়ে সেঁক তাপের আয়োজন। মেয়েরা মাটির সড়ায় গনগনে কয়লা তুলে আমার বুকে পিঠে হাত পায়ের নীচে ধরে। ভাঁজ করা হাত পা ছাড়িয়ে গরম তেল মালিশ করে। যুবকেরা কেউ বৈদ্য ডাকতে যায়। কেউ ভৌঁষী ধরে আনে। আগুনে কাঠকুটো গুঁজে দেয়। 

 আমি কেবল একবার চোখ মেলে সেবারত যুবক যুবতীদের দেখছিলাম। এখানে পুরুষেরা নেংটি সম্বল। মেয়েদের কোমরে খাটো শাড়ি জানু পর্যন্ত ছড়ানো। লজ্জা তাদের কাতর করে না। এই অঞ্চলে বহিরাগতেরা প্রায় নিষিদ্ধ। অনুপ্রবেশ ঠেকাতে সরাসরি পাহারা। আমার আগমন এদেরই এক শহরবাসী রিস্তেদারের সহায়তায়। 

 প্রায় মুখের উপর হুমড়ি খাওয়া সেবিকাদের দেখে চোখ বন্ধ করি। আর তাকাইনি। টনটনে জ্ঞান থাকলেও শুয়ে থাকি। এই সেবা পর্ব বন্ধ না হওয়া পর্যন্ত আমি কপট বেহুঁশ। জটাজুটোময় বৈদ্য না আসা পর্যন্ত একটি শব্দও উচ্চারণ করি না। বৈদ্য মহারাজ আমার বুকে কান পাতে। নিঃশ্বাসের তাপ আঙুলে ছুঁয়ে অনুভব করে। শেকড়, পাতা সেদ্ধ খাওয়ার বিধান দেয়। আমিও খাটিয়ায় উঠে বসি। ভিড় হাল্কা হয়। বুড়ি আমাকে আগলে রাখে। 

 ইতিমধ্যে আমার কাঁধের ব্যাগ হাতড়ানো হয়েছে। বুড়ি সেটি আমার হাতে দিয়ে বলে, তোর ঝুলা দেখেলে। কিতাব পিনসিল কাপড়া রুপিয়া মিলালে। আমরা ই সবে হাত লাগাইনি। 

 সিগারেটের প্যাকেটগুলিও অক্ষত। আমি সিগারেট ধরিয়ে বলি, একটু চা পাওয়া যাবে দাই? দাই অর্থাৎ মা। সে আমাকে নির্ঘাত মৃত্যু থেকে তুলে এনেছে। সেবা শুশ্রূষায় চাঙ্গা করেছে। আমার জন্যে যার এত উদ্বেগ, সে তো মাই। 

 দাই বলে, এতি চা না মিলহি। বাজার বহোত দূর হে। ইশারায় যুবতী নাতনিকে ডাকে। বিচিত্র ভাষায় নির্দেশ দেয়। কিছু সময়ের পর মাটির সরায় গরম দুধ এনে মেয়েটি সামনে দাঁড়ায়। 

 আমি বিহ্বল চোখে তাকিয়ে থাকি। কালো পাথরে গড়া ইলোরার ভাস্কর্য। পল্লবিত উল্কির কারুকাজ বুকের উপত্যকা ছুঁয়ে আছে। দুটি সুগোল বাহু। মোটা ঠোঁট। চোখের তারায় অমোঘ আহ্বান। দুধ কেন, সক্রেটিসের সামনে ধরা হেমলকের পাত্রের মতো আমি আঁকড়ে ধরি। নির্বিকারে পান করি। মেয়েটিকে জিজ্ঞাসা করি, তোর নাম। 

 খিলখিল শব্দে সে শরীরময় লহর তোলে। পাহাড় উপত্যকা কেঁপে ওঠে। আমি তাকাতে পারি না। বুড়ি বলে, ই তো দেউলি, আমার ছোটি লাতিন। ইসিকে কারণ তো সর্দার তোকে কাল গাঁয়ে জাগা দিল না। 

 আমি অবাক। কাল তো ওকে আমি দেখিনি! 

 আরে বাবু, ভিনদেশের বাবুরা বহোত খতরনাক। কুছ দিন আগে তিন ছোকরাবাবু সরকারি কামে এসেছিল। দাওয়াই গুলি বানাবার ঝাড় শিকড় তালাশ করে। নমুনা রাখে। কাগজে লিখে। জঙ্গলি মুরগির আণ্ডার তালাশে দেউলি তখন জঙ্গলে। একেলি দেখে তিনজনে হামলা করল। ওর ইজ্জত নাশ করল। চিল্লানিতে গাঁয়ের লোক পিছা করল। একজন তীরে ফুড়ে খতম করল। দুশর ছোকরারও চোট লাগল। উওভি খতম হয়ে যাবে। 

 না না। ও বেঁচে যাবে। 

 আমাদের তীরে যে সাপের জহর মিশাল থাকে। থোড়া সা খুন নিকালনে পর মৌত এসে যায়। 

 পুলিশ কিছু বলে না? 

 হাঙ্গামা তো হল বাবু। লেকিন ই জঙ্গলে সর্দারের রাজ চলে। আমরা মাহিনা ভর গাঁও ছোড়ে ভেগে গেলাম। ফুটা হাণ্ডি ছোড়কর এক কুত্তা ভি থাকল না। তোকে দেখে সর্দার ভাবল, তু সরকারি আদমি। বাবুদের খুনের তলাশে এসেছিস। 

 প্রসঙ্গটা দেউলির পছন্দ নয়। তার ইজ্জতের চর্চা শুনে বাইরে চলে যায়। আর কাছে আসে না। 

 তৃতীয় দিন 

 শেকড় পাতার রসে অথবা মনের জোরে আমি চাঙ্গা হয়ে উঠি। সামান্য জ্বর আছে। সঙ্গে কাশি। এদের নিয়মে একবেলার খাওয়া। লাল চালের ভাত। শাক পাতা সেদ্ধ। গেঁড়ি গুগলির ঝোল। অথবা হরিণ শুয়োরের শুকনো মাংস। দিন ছয়েক পরে চলে যাব ভাবি। গ্রামের আশপাশ ঘুরে বেড়াই। নদী টিলা পাহাড় জঙ্গলে ঘেরা ছবির মতো। গ্রামের মানুষ কুশল জানতে চায়। মেয়েরা দূরে দাঁড়িয়ে দেখে। চটুল কথা বলে। চপল হাসিতে উচ্ছল হয়। 

 রাত্রে মশার উপদ্রব। আকৃতিতে প্রায় মাছির মতো। আমিও ওদের মতো শোবার আগে সারা গায়ে কেরোসিন মাখি। এখানে সন্ধ্যায় ঘুম নামে। কোলাহল স্তব্ধ। আমি বাইরের চৌতারায় গাছের নীচে বসি। সিগারেট ধরাই। বুড়ির পাশের খাটিয়ায় শুতে এলে টের পায়। নানা কথা বলে। জানতে চায়, তু বেমতলব ঘুরে বেড়াস কেন? 

 এ প্রশ্নের উত্তর নেই। কোনও রহস্য আমাকে কৈশোর থেকে পথে বিপথে ঘুরিয়ে মারে, কেনই বা এক গোঁয়ার উজবুকের মতো এই আরণ্যক জীবনযাপন, আমার জানা নেই। চুপ করে থাকি। 

 তোর দাই দাদা নেই? ভাই ভৌজি? সাদি করেছিস? 

 না। 

 বুড়ি উঠে বসে । গালে হাত দিয়ে বলে, এতকা ওমর হল আভিতক সাদি নাহি! তোর ওমরের ছোকরারা ইধর দু তিন বাচ্চার বাপ বনে গেছে। 

 নিদ যা দাই, বলে আমি পাশ ফিরি। 

 চতুর্থ দিন 

 বাধ্যতামূলক কয়েকটা দিন নষ্ট হল। মন যাইযাই করে। আর কয়েকদিন পরেই গ্রামের পরব কোকসার। নাচ গান খানা পিনার হুল্লোড় জমজমাট। ঘরে ঘরে তৈরি হচ্ছে খাবার, মহুয়া, লান্দা। দেউলিকে ব্যস্ত দেখি। বুড়ি দাই আমাকে পরবের খবর দেয়। আমি বলি, কাল সকালেই চলে যাব। 

 বুড়ি অবাক হয়ে বলে, পরবের পহিলে গাঁও ছোড়ে পহুনা চলে যাবে! এতে যে গৃহস্থির অমঙ্গল! 

 আমি এখন পুরোপুরি সুস্থ। তা ছাড়া তোর অতিথিও নই। আচানক মুসাফির। তোর অসীম দয়া আমার মনে থাকবে। 

 বুড়ির মুখ ভার। নিঃশব্দে মাথা নিচু করে উঠে যায়। 

 বিকেলের নদীর পাড়ে ঘুরে বেড়াই। পাহাড়ের মাথায় সূর্যাস্তের সমারোহ। গরু মোষেরা নদী পার হয়ে যায়। পার হয় গাঁওলি রিস্তা সেরে এ পাড় ও পাড়ের মানুষ। পাখিরা জলে ডানা ঝাপটে সেরে নেয় দিন শেষের স্নান। ওই উড়ন্ত পাখির মতো আমিও কাল চলে যাব। 

 হঠাৎ পিছনে অস্তিত্ব টের পেয়ে ঘুরে দাঁড়াই। মাথা নিচু করে পায়ের আঙুলে বালিতে আঁচড় টানে। শরীরে শেষ বিকেলের রং। প্রতিটি খাঁজ, টিলা, উপত্যকা স্পষ্ট। মাথার চুলে গোঁজা লাল মোংরার দ্যুতি। থুতনির নীচে উল্কির তিন বিন্দিয়া কিছু বলার চেষ্টায় থির থির কাঁপে। আমি তাকে সান্ত্বনা দিই। তুই লজ্জা পাস কেন। তোর কোনও দোষ নেই। পাপ নেই। তুই এই নদীর মতো পবিত্র, চাঁদের মতো সুন্দর। 

 হয়তো আমার আশ্বাসে কিছুটা সাহস পায়। বলে, তুই যাবি না বাবু। দেওতাকে কসম। পরবে বহোত ধূম হবে। তুই নাচবি। মৌজ করবি। 

 পরবের তো এখনও তিনদিন বাকি। খামাখা বসে থাকব কেন। 

 গাঁয়ের এখনও তুই কিছুই দেখিসনি। তোকে আমি ইন্দর দেওর গুসায় দু ফালা পাহাড় দেখাব। মাড়োয়া জঙ্গলের ফুলওয়াড়ি। ভালুদের মধু খাওয়া। সোনা পাখির বাসা....বলতে বলতে আনন্দে খিলখিল হেসে ওঠে। 

 পাহাড় পর্বত দুলতে থাকে। প্লাবনের শব্দ শুনি। আমি নিজেকে ভয় পাই। 

 পঞ্চম দিন 

 বুড়ি দাই আমাকে যে পাহাড় চূড়ার নিশানা বলেছিল, সেদিকে এগিয়ে চলেছি। তার চোখ বেয়ে জলের ধারা নেমেছিল। আনজান হলেও আমি নাকি ঘরের লড়কা। তাকে যে দাই ডেকেছিলাম। অনেকে বিদায় জানাতে এলেও দেউলি আসেনি। আমি নাকি বিশ্বাসঘাত বুজদিল আদমি। 

 দুপুর নাগাদ এক পাহাড়ি ঝর্নার পাশে বসি। চিড়ে ভিজিয়ে চিনি ছড়াই। কয়েকটা চেগ টিয়া গুণ্ডুরা দূরে বসে। চিড়ে ছিটিয়ে দিই। ধূসর রঙের খরগোস ঝোপ থেকে দৌড়ে আসে। বেড়ালের চেয়ে কিছু ছোট কাঠবিড়ালিও জোটে। ওদের হুড়োহুড়ি কাড়াকাড়ি দেখতে আমি কি খুব বেশি সময় নষ্ট করেছি। এত তাড়াতাড়ি বিকেল নামল কেন! 

 দ্রুত এগিয়ে চলি। ঘন ডালপালা। ঝুলন্ত লতার দুলুনি। কুঁড়চি ছাতিম চালতার মিশ্র গন্ধ। প্রজাপতির ওড়াউড়ি। মোটা গুঁড়ির ফাঁক দিয়ে প্রায় ছুটে চলেছি। পাহাড় অন্ধকার অদৃশ্য। অরণ্যজুড়ে রাত্রি নামে। পাখিদের ডাকাডাকি স্তব্ধ। আমি দিশাহারা। কোনদিকে যাচ্ছি। পথ সঠিক কিনা বুঝতে পারি না। নিরাপদ আস্তানার সন্ধানে দৌড়ে বেড়াই। সামনে গভীর খাদ। অনন্ত অতলে ক্ষীণ জলস্রোতের শব্দ। পাশ দিয়ে সড়াৎ করে কী যেন ছুটে যায়। তা ছাড়া দু একটা বাঘও তো হাজির হতে পারে। এখানে সব সাপই বিষধর। কাঁকড়া বিছের হুলেও কালান্তক বিষ। তাহলে কি অজ্ঞাত অপরিচিতের মৃত্যুই আমার সম্ভাব্য পরিণতি! 

 সকালে যে জঙ্গল ছিল ফুল লতাপাতা, প্রজাপতি পাখির রংবাহারে বর্ণ মুখর, রাতের অন্ধকারে তাই এখন বিভীষিকা। এবং এই মুহূর্তে আমার ঠিক সামনে এক অন্ধকারময় সচল ছায়া। আমি ভয়ে আর্তনাদ করি। প্রায় জ্ঞান হারিয়ে ফেলেছিলাম। মানুষের কণ্ঠস্বর শুনে থমকে দাঁড়াই। কৌন হে ভাই। কৌনও ডর নাহি। 

 প্রেতছায়া আরও কাছে আসে। ভয়ে কয়েক পা পিছিয়ে যাই। ডালপালার ফাঁক দিয়ে আসা চুনোট জ্যোৎন্সায় মানবিক আকৃতি। আমাকে আবার অভয় জানায়, কী নাম? কৌন গাঁও। 

 আমি ঈশ্বরের আশীর্বাদে ধন্য হই। বুঝতে পারি মানুষকে মানুষের বড় প্রয়োজন। নিজের পরিচয় এবং গন্তব্য নিবেদন করি। 

 খড়খড়ে গলায় উত্তর আসে। উ তো ঔর সাত ঘড়িকে রাস্তা। অব রাত গিরে হে। জঙ্গলমে হুঁড়রা বনবরা ভালু আছে। রাতেই ওদের শিকারের সময়। 

 হতাশায় বলি, তোমার গায়ে নিয়ে চলো। 

 সস্নেহ হাসিতে উত্তর, ই জঙ্গল হমর ঘর দুয়ার। হমর ঝোপড়া ম রাতভর ঠহর যা। সুবা রাস্তা মালুম করিয়ে দিব। 

 সেই প্রেতচ্ছায়াকে নির্ভর করে পেছনে চলি। মাকড়সার জাল গায়ে জড়ায়। মশার গুনগুন। টিরিপোকাদের টানা ডাক। পায়ের নীচে শুকনো ডাল ভাঙে। ঝরাপাতার মচড় মচড়। একটা শীর্ণ নলা পার হই। তারই পাশে বিশাল দুই গাছের উপর হেলে পড়া ছোট্ট মাচা। উপরে ঘাস পাতার আচ্ছাদন। নীচে একটা শুকনো কাঠের গুড়িতে সর্বক্ষণের আগ্নেয় অস্তিত্ব। ঝর্নার জলে দু জনে মুখ ধুই। ভরপেট জল গিলি। শরীরটা তাজা মনে হয়। এবং রাক্ষুসে খিদে টের পাই। 

 শুকনো ঝরাপাতায় ফুঁ দিয়ে আগুন গনগনে করা হয়। আমার আশ্রয়দাতাকে আবিষ্কার করি। মুখময় দাড়ি। মাথায় বিরল চুল। কোমরে লতানে দড়িতে লালচে পাতার একমাত্র অঙ্গবস্ত্র। চামড়া শিথিল। বয়স জিজ্ঞাসা করতে অমলিন হাসি ছড়িয়ে বলে, ছ’কুড়ি। অর্থাৎ একশো কুড়ি বছর। 

 ঠিক বিশ্বাস হল না। নাম জানতে চাইলে বলে, ছিল একটা নাম। নিহাল। 

 গ্রাম? 

 জ্বলন্ত আগুনে শিকার করে আনা একটা কাঠবিড়ালি ঝলসে নিতে নিতে বলে, নাহি। ই জঙ্গলহি হমর দেশ গাঁও। 

 চামড়া পোড়ার বোঁটকা গন্ধ। চটপট শব্দ। ছাল লোম পুড়ে কালো। আগুনের উপর সেটাকে রেখে বুড়ো দুটো সেগুনপাতা ভাঙে। পোড়া অংশ ছাড়িয়ে গরম ধোঁয়া ওঠা মাংস ভাগ করে আমার দিকে এগিয়ে দেয়। নিজে চোখ বুঁজে পরম তৃপ্তিতে খেতে থাকে। নুন তেল লঙ্কার দরকার হয় না। 

 আমি দ্বিধাগ্রস্ত। মুখে তুলতে পারি না। নিহাল বুড়ো আমার অবস্থা দেখে আবার চোখ বুঁজে চিবোতে থাকে। বলে, ভুখের আগুন পেটে জ্বললে সিজা লকড়িও স্বাদিষ্ট লাগে। 

 তুমি এটা রেখে দাও। কাল খেও। 

 লেকিন তু? 

 আমার কাছে চিড়ে আছে। ভিজিয়ে খেয়ে নেব। 

 বাবুলোকেরা বড়িহা খানা খায়। তাদের রোজ খানা জরুরত। 

 তুমি রোজ খাও না? 

 রোজ কিধর মিলবে বাবু। আমার তীর ধনুক নাই। ভাল্লা বর্শাও নাই। চালাবার হিম্মতও নাই। পাথর ফিকে খরগোস বিল্লি মুরগা মারতে পারলে খাই। নাহি তো জংলি ফসল। কেন্দু পিয়াল পাপিতা বিহি। যব উভি মিলে না, পানি। 

 ভাত খাও না? 

 ভাত! দু সাল পহিলে খেয়েছিলাম। একটা হরিণের বাচ্চা পাকড়েছিলাম। হাটে পঁচাশ রুপিয়ায় বিক্রি করে চাওল খরিদ করেছিলাম। 

 গ্রামে থাকো না কেন? 

 বুড়ি ডওকিটা বিমারিতে ফৌত হয়ে গেল। দুনু বেটা ভিনো হয়েছে। বাপকে কৌই খানা দিতে চায় না। তো জঙ্গলে চলে এলাম। ইধর শান্তি আছে বাবু। চিড়িহারা কথা বলে। গাছের পাতা ঝরে। ফুল হয়। ফল পাকে। ভুখ লাগলে ছোটি জানবার মারি। কৌই লেনাদেনা নাহি। মার কেচাল ঝগড়া ফাসাদ নাহি। জিস দিন মওত আসবে, হম ভি জংলি জানবরের খানা বনে যাব। 

 এভাবে মরতে চাও কেন। 

 গাঁওপর মরনেসে ভি এহি হাল। লড়কারা জঙ্গলে ফিকে দিত। নাহি তো নদিয়ায় ভাসিয়ে দিত। আমি পাহিলে চলে এলাম। মনমৌজি ঘুরে বেড়াই। কিসিকা পরোয়া নাহি। 

 খাওয়া শেষ করে টিকটিকির মতো গুঁড়ি বেয়ে ওপরে ওঠা। পাশ ফিরলেও মাচাটা নড়ে। ভয় হয়, বুঝি বা গড়িয়ে পড়ে যাব। নিহালবুড়োর কথা ভাবি। বিচিত্র এক জীবন দর্শন খুঁজে পাই। সারা রাত গাছের পাতায় হাওয়ার ছড়ছড়। নীচে হরিণ শুয়োর অথবা নেকড়ের হাঁটা চলার খুটখাট। মোষ বা ভালুকের শরীর আঁচড়ানো খসখস। ঝরনার নূপুরে আচ্ছন্ন থাকি। হয়তো বা ঘুমিয়ে পড়ি। 

 ষষ্ঠ দিন 

 সকালের আলো উঁকি দেবার আগেই বুড়ো ডেকে তোলে। দুজনে নিঃশব্দে এগিয়ে চলি। জঙ্গলময় পাখিদের শিস, ডাকাডাকি। বানরের হুপাহুপি। বনমোরগ গাছের টুঙিতে উঠে সূর্যের আলোয় দিন ঘোষণা করে। হরিণেরা জল খেয়ে ফিরে যায়। 

 নিহালবুড়ো আমাকে দেখিয়ে বলে, উও দেখ বড়া ডোংরিকে চূড়া। উসি পর নজর রেখে সিধা এগিয়ে যাবি। কৌনও দিকে হিলবি না। 

 ব্যাগ থেকে চিড়ে চিনির প্যাকেট বের করি। তার হাতে দিয়ে বলি, এগুলো রেখে দাও। 

 রাতকে আশ্রার কিমত চুকিয়ে দিলি বাবু। 

 না না। তোমার এক রাতের আশ্রয় আমার নজর খুলে দিয়েছে। এই সামান্য ভেট ছাড়া আমার আর কিছুই দেবার নেই। চলি। 

 সপ্তম দিন 

 প্রায় পুরো দিনের পর নৈনপুরায় আমার আবির্ভাব। পুরো একটা দিনের খিদে, পথ হাঁটার শ্রম, দুপুরের পোড়া রোদ আমাকে কাতর করতে পারে না। ঘাস পাতায় ছাওয়া সেই ক্যাতরানো মাচায় রাত্রির আশ্রয়, খিদে তৃষ্ণায় অবিচল নিহালবুড়োর একক অবস্থান, শেষ দিনটির জন্যে নির্নিমেষ প্রতীক্ষা আমাকে নিরন্তর শক্তি দেয়। আমি বিশ্বাস করি, ভুখের আগুন পেটে জ্বললে সিদ্ধ কাঠও সুস্বাদু। বিশ্বাস করি, আপন ছন্দে বয়ে চলার নাম জীবন। 


</TEXT>
</DOC>
<DOC>
<DOCNO>1010105_30music3.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 সঙ্গীত সমালোচনা ৩ 

 বালি সঙ্গীতমেলা মানস বিশ্বাস কলকাতা থেকে বেশি দূরে নয়। হাওড়ার বালি রবীন্দ্রভবন। সম্প্রতি এখানেই টানা চার সন্ধ্যায় মাতিয়ে দিলেন কলকাতার সঙ্গীত জগতের প্রায় শ’খানেক শিল্পী ও চলচ্চিত্র জগতের কলাকুশলীরা। গান গাইলেন সনৎ সিংহ, ধীরেন বসু, হৈমন্তী শুক্ল, ইন্দ্রানী সেন, ইন্দ্রনীল সেন, শ্রীকান্ত আচার্য, শিলাজিৎ, শ্রাবণী সেন, পল্লব কীর্তনীয়া, সৈকত মিত্র, বনশ্রী সেনগুপ্ত, সুস্মিতা গোস্বামী প্রমুখ। এ ছাড়াও ছিলেন সুধীন সরকার, পরিমল ভট্টাচার্য, শক্তি ঠাকুর, মানসী মুখোপাধ্যায়, স্বপন বসু, শ্রীরাধা বন্দ্যোপাধ্যায়, শ্রাবণী বসু সহ আরও অনেকেই। 

 শ্রীকান্ত আচার্য 

 এই ক’দিন জনপ্রিয় শিল্পীরা শুধু গান গাইলেন তাই নয়, বালিতে এসে চলচ্চিত্র জগতের কলা কুশলীরাও গলা মেলালেন। দর্শকদের অবাক করে দিয়ে বিশ্বজিৎ- প্রসেনজিৎ একসঙ্গে গান গাইলেন। 

 দেবশ্রী রায় ও তাঁর দলের অন্যান্যরা করলেন নাচের অনুষ্ঠান। 

 সুস্মিতা গোস্বামী 

 মাধবী মুখোপাধ্যায় করলেন শ্রুতিনাটক । শঙ্কর চক্রবর্তী শোনালেন কত মজার কথা। ওখানে হাজির হয়ে গান না শোনালেও উৎসাহ দিতে ভোলেননি তরুণকুমার, শুভেন্দু চট্টোপাধ্যায় থেকে অর্জুন চক্রবতী, দেবিকা মুখোপাধ্যায়, শকুন্তলা বড়ুয়া থেকে পল্লবী চট্টোপাধ্যায়। অনুষ্ঠান থেকে উঠে এল দেড় লক্ষাধিক টাকা। 

 শিল্পী ও কলাকুশলীদের চারটি সংগঠন ছিল এ দিনের অনুষ্ঠানের ব্যবস্থাপক। অভিনেতৃ সংঘ, শিল্পীসংসদ, আর্টিস্ট ফোরাম ও অ্যাপস। উদ্দেশ্য ছিল একটাই। বন্যার্তদের জন্য অর্থ সংগ্রহ। শেষ সন্ধ্যায় সেই টাকা বন্যার্তদের প্রতিনিধি হয়ে হাতে তুলে নিতে এসেছিলেন রাজ্যের অর্থমন্ত্রী অসীম দাশগুপ্ত। বালির বুকে এই প্রথম এত বড় একটা অনুষ্ঠান সফল করতে পেরে খুশি উদ্যোক্তাদের প্রধান কনিকা গঙ্গোপাধ্যায়। 

 অনুষ্ঠানের একদিন সঞ্চালনা করলেন বর্ষীয়ান অভিনেতা দিলীপ রায়। 

 শিলাজিৎ সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010219_17dance.utf8</DOCNO>
<TEXT>
 ৫ ফাল্গুন ১৪০৭ শনিবার ১৭ ফেব্রুয়ারি ২০০১

 নৃত্য সমালোচনা .. 

 রশ্মির একক 

 অনিন্দিতা বন্দ্যোপাধ্যায় 

 ছবি: সুদীপ আচার্য পদ্মা সুব্রহ্মনিয়মের ছাত্রী রশ্মি গঙ্গোপাধ্যায় এবং তাঁর প্রতিষ্ঠান ‘ভরতনৃত্য’-এর ‘দেবার্ঘ্য’ সল্টলেক মেলার সাংস্কৃতিক মঞ্চে বিস্ময়কর উপলব্ধি এনে দিল, সম্প্রতি। সওয়া এক ঘণ্টার একক ও মিলিত ‘ভরত নাট্যম’ বিনা বাক্যে গ্রহণ করলেন বহু মানুষ। মেলার আনুষঙ্গিক ছোট ছোট কলতান যেন কানেই আসছিল না দর্শক শ্রোতাদের। তিল ধারণের জায়গাও ছিল না। গণেশ বন্দনা দিয়ে রশ্মি শুরু করলেন। তার আগে তাঁর নিতান্ত ছোট ছোট ছাত্রীরা ভরত নাট্যমের অ আ ক খ দেখিয়ে গেছেন অনায়াসে। গণেশ বন্দনায় রশ্মির হাত ও পায়ের সঞ্চালন তাঁর নৃত্য শাখার নিখাদ ব্যাকরণ তো অনুসরণ করেইছে, তবে শুধু সেখানেই সীমাবদ্ধ থাকেনি। শিল্পীর ‘ইমপ্রোভাইজেশান’ চেনা শাস্ত্রীয় নৃত্যশৈলীতে অচেনা অভিনবত্বের স্বাদ এনে দিয়েছে। পাশাপাশি রশ্মির শিক্ষায় তাঁর ছাত্রীদের চতুঃশ্রম্‌ একম্‌ তালে নিবদ্ধ আলারিপু-র মাধুর্য দর্শকদের করতালি নিংড়ে নেয়। এর পর আবার আকাশচারী ও ভূমিচারীর সংযোগে যতিশ্বরম-এ রশ্মি গঙ্গোপাধ্যায়ের তাল বোধ এবং তার বিবিধ জটিল প্রকাশ মুগ্ধ করে। বিশেষ করে অভিনয় অংশে রশ্মির চোখের ব্যবহার ও গালের প্রতিটি পেশীর ওপর নিয়ন্ত্রণ দেখার। অথচ দেখানেপনা নেই। নৃত্যের সামগ্রিক বৈভবের মধ্যে জলে নুনের মতো মিশে ছিল এই কৃত কৌশল। এর ভূরি ভূরি প্রমাণ মেলে বিশেষ করে কৃষ্ণ ভজনে, শিব বন্দনায়। সিন্ধু ভৈরবী রাগে পদম ছিল বোল তাল-এ ভরপুর। রশ্মির নৃত্যপ্রতিভা দেখে বারংবার মনে হচ্ছিল কী শাস্ত্রীয় নৃত্য কী সঙ্গীতউপযুক্ত প্রকাশ ঘটলে সাধারণ অসাধারণ সবইকেই মুগ্ধ করে। শিল্প সেখানেই ‘বুঝে নেওয়া’র সীমা পেরিয়ে ‘বেজে ওঠা’র অপার্থিবতায় পৌঁছে যায়। 

 রশ্মি মরুথাপ্পা পিল্লাইয়ের ছাত্রী। চার বছর রশ্মি মাদ্রাজের বিশ্ববিখ্যাত গুরুকুলে পদ্মা সুব্রহ্মনিয়ামের কাছে নৃত্য শিক্ষা পেয়েছেন। তাই বুঝি প্রতিভা ও সাধনার রশ্মি সেদিন সল্টলেক মেলা মঞ্চে জ্বলে উঠেছিলেন। অনুষ্ঠানের শেষ হয় জাতীয় সংহতি নিয়ে ‘মিত্রিম্‌ ভজতে’ নৃত্য মালা দিয়ে। নৃত্য সমালোচনা প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010101_calcutta.utf8</DOCNO>
<TEXT>


বসুকে হেয় করারই উদ্যোগ চলছে: সুভাষ শিক্ষা মিশিয়ে বিনোদনের নতুন সরণি এখন বাইপাস

েপ্রৗঢ়কে শক দিয়ে ও গলা কেটে খুন মল মাস, তাই মহালয়ার ৩৬ দিন পরে পুজো কম দামের টিকিটে বেশি পথ ভ্রমণের প্রবণতা বাড়ছে মেট্রোয় বাইপাসে মাঝরাতে আলো না নেভানোর আর্জি পুলিশের দুই মহিলা সহ অস্বাভাবিক মৃত্যু ৫ জনের দুর্ঘটনায় আহত ১ বন্দরে ৫ গুণ কর বাড়াল পুরসভা

নতুন সহস্রাব্দের অধীর অপেক্ষায় কলকাতা


</TEXT>
</DOC>
<DOC>
<DOCNO>1010116_alochona.utf8</DOCNO>
<TEXT>


কলকাতার কড়চা

নবরূপে

পুস্তক পরিচয়

১.. বাঙালির ২.. সাংস্কৃতিক নির্দ্বিধায় উৎকর্ষের সত্যি মনোজ্ঞ কথাটাই চিত্র বলেছেন ৪.. টুকরো খবর

৩.. ৫.. ‘দুঃসাহসী বেস্টসেলার বিন্দু

আমি, বুকে বহি

সিন্ধুর চেতনা’

চিত্রকলা ও ভাস্কর্য ..

নগরজীবনের বিশুষ্ক পরিবহেও এত মায়া

ভাঙনের আটপৌরে মোচড় প্রেমাসক্ত নরনারী

কলকাতার ছবি

সঙ্গীত সমালোচনা

১.. নিপুণ নিবেদন

২.. অল্প কথায়

নাটক সমালোচনা

১.. নাক ২.. নিছক ডাকলেও লোককাহিনী,

রাতভর নাটক তার বেশি নয়

সিনেমা সমালোচনা ..

ঘটনা, গল্প আর উৎসবে বোনা নক্সিকাঁথা

ক্যাসেট সমালোচনা

কুমার শানু, কবিতা, অলকা, অভিজিৎ


</TEXT>
</DOC>
<DOC>
<DOCNO>1010101_1khela10.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

বিহার ম্যাচে নেই সৌরভ স্টাফ রিপোর্টার  কলকাতা ইডেনে ৩-৬ জানুয়ারি বিহারের বিরুদ্ধে খেলছেন না সৌরভ গঙ্গোপাধ্যায়। এ দিন ইডেন ছাড়ার আগে তিনি দু’জন নির্বাচকের সামনে বলে গেলেন, ‘‘এটা পাকা সিদ্ধান্ত। অন্তত কয়েকদিন বিশ্রাম দরকার।’’ সৌরভকে রেখে দল গড়লেও এই অবস্থায় তাঁর জায়গায় নতুন একজনকে নিতে হবে ব নির্বাচকদের। বিহার ম্যাচের জন্য ১৪ জনের দলে অমিতাভ বন্দ্যোপাধ্যায়, ঋচীক মজুমদার ও শুভময় দাসের পরিবর্তে ঢুকেছেন নিখিল হলদিপুর, অলোকেন্দু লাহিড়ী ও শিবসাগর সিংহ। নির্বাচকদের ইচ্ছে নিখিল-অলোকেন্দুর নতুন ওপেনিং জুটি নামানোর। ওড়িশা (৩ ম্যাচে ২১ পয়েন্ট) ও অসমের (৩ ম্যাচে ১৯ পঃ) নক আউট পর্বে ওঠা নিশ্চিত। পূর্বাঞ্চল থেকে তিন নম্বর দল হিসাবে রঞ্জি নক আউটে ওঠার জন্য বাংলার (৩ ম্যাচে ১৩ পঃ) লড়াই বিহারের (৩ ম্যাচে ১১ পঃ) সঙ্গে। তার জন্য শেষ ম্যাচে বাংলার অন্তত প্রথম ইনিংসে এগিয়ে থেকে পাঁচ পয়েন্ট নিতেই হবে। 

এ দিকে, রাজ্যের পুরমন্ত্রী অশোক ভট্টাচার্য এ দিন ইডেনে ম্যাচ দেখতে এসে সৌরভকে জানুয়ারি মাসের শেষের দিকে শিলিগুড়িতে নবনির্মিত ইণ্ডোর স্টেডিয়ামের উদ্বোধন করার জন্য রাজি করান। তিনি জানান, সৌরভ তাঁকে আশ্বাস দিয়েছেন, ওই উদ্বোধনে সচিন তেণ্ডুলকরকেও আনার চেষ্টা করবেন। এমনকী সম্ভব হলে, ওই সময় শিলিগুড়িতে বাংলা, ওড়িশার ক্রিকেটারদের নিয়ে একটি একদিনের প্রীতি ম্যাচের আয়োজনেরও চেষ্টা করছেন পুরমন্ত্রী। সচিনও সেই ম্যাচ খেলতে পারেন। 


</TEXT>
</DOC>
<DOC>
<DOCNO>1010128_28rabidhara.utf8</DOCNO>
<TEXT>
 ১৪ মাঘ ১৪০৭ রবিবার ২৮ জানুয়ারি ২০০১

 রবিবাসরীয় ধারাবাহিক রহস্য উপন্যাস: ৪২ জলে দস্যু ডাঙায় বাঘ শেখর বসু 

 ছবি: সুব্রত চৌধুরী উত্তরবঙ্গের সিংহদ্বার শিলিগুড়ি। শুধু উত্তরবঙ্গ নয়, উত্তর-পূর্ব ভারতের সড়ক-সংযোগও এই শিলিগুড়ি হয়েই। এখান থেকে যাওয়া যায় নেপাল, চিন, ভুটান, মায়ানমার। ব্যস্ত শহর শিলিগুড়ি, মস্ত বড় ব্যবসাকেন্দ্র। শহরটির মধ্যে রীতিমত প্রাণচাঞ্চল্য আছে। ব্যবসাসুবাদে বহু অচেনা মানুষ ঘোরাফেরা করে এখানে। কিন্তু শহরের কাছে কেউই অবাঞ্ছনীয় নয়। মাঝ রাত পর্যন্ত জেগে থাকে শহর, আবার কাকভোরেই ঘুম ভেঙে যায় শহরটির। কাল একটি শৈতপ্রবাহ ছিল। আজ ভোরের হাওয়াও কনকনে। লেপ-কম্বলের মায়া কাটিয়ে শহরবাসীদের বিছানা ছাড়তে আজ বোধহয় একটু দেরিই হয়ে গিয়েছিল। কিন্তু সামান্য দেরি হলেও শহর তার নিজস্ব চেহারায় ফিরে এসেছিল আস্তে আস্তে। চারদিকে পাতলা একটা কুয়াশার আবরণ থাকলেও হিল কার্ট রোডে যানবাহনের সংখ্যা বাড়তে শুরু করেছিল। 

 অনেক দিন ধরেই হংকং মার্কেট শিলিগুড়ির মস্ত এক আকর্ষণ। অসংখ্য ছোট-বড় দোকান এই মার্কেটে। আর সব দোকানই রকমারি বিলিতি জিনিসপত্রে ঠাসা। যাঁরা কেনাকাটা করতে ভালবাসেন তাঁদের কাছে এই বাজারের আলাদা একটা টান আছে। হিল কার্ট ও সেবকের সংযোগে বাজার-এলাকাটি। প্রতিদিনের সকালের সঙ্গে আজকের সকালের কোনও তফাত ছিল না এখানে। 

 বাজারের কাছের ফিলিং স্টেশনে একটা অয়েল-ট্যাঙ্কার এসে দাঁড়িয়েছিল। দাঁড়াতেই রাস্তার ওপার থেকে লম্বা-চওড়া চেহারার এক যুবক ড্রাইভার-কেবিনের জানলার ধারে এসে হাজির হল। ড্রাইভারের পাশে যে লোকটা মাফলারে মাথা মুড়ে বসে ছিল, তার সঙ্গে ওই যুবকের কথা শুরু হল নিচু গলায়। 

 এই দৃশ্যটির মধ্যে বিন্দুমাত্র অস্বাভাবিকতা ছিল না। প্রতিদিনই এমন দৃশ্য বহুবার দেখা যায়। কিন্তু হঠাৎই দুজন পুলিশ-অফিসার পিস্তল বাগিয়ে ওদের দিকে ছুটে যেতেই গোটা ছবিটাই পালটে গিয়েছিল। 

 অফিসাররা ছুটে যাওয়ার সঙ্গে সঙ্গে পুলিশের বাঁশিও বেজে উঠেছিল। বাঁশি বাজতেই যেন চারদিকের মাটি ফুঁড়ে বেরিয়ে এসেছিল কয়েকজন পুলিশ। তাদের হাতে রাইফেল। 

 পিস্তল-বাগানো অফিসারের নির্দেশে অয়েল-ট্যাঙ্কারের ড্রাইভার আর তার পাশে বসা লোকটা নেমে এসেছিল রাস্তায়। অফিসারের ইঙ্গিতে দুই পুলিশ ওই দুজন আর ওদের পরিচিত যুবকটির তল্লাশি নিয়ে নিল দ্রুত। না, কারও কাছ থেকে আপত্তিকর কিছুই পাওয়া যায়নি। 

 যুবকটি হঠাৎ কেমন যেন মারমুখী গোছের হয়ে সামনের অফিসারের দিকে এগিয়ে গিয়ে বলল, ‘এ সব কী হচ্ছে! কী ভেবেছেন আপনারা! কোত্থেকে উলটোপালটা সব খবর পেয়ে হ্যারাস করতে এসেছেন আমাদের! এর ফল কিন্তু আপনাদের পেতে হবে।’ 

 এমন একটা জোরালো প্রতিবাদের জন্য একেবারেই প্রস্তুত ছিলেন না অফিসার। নিজেকে সামলে নিতে কয়েকটা মুহূর্ত সময় লেগেছিল ওঁর, তার পরেই গম্ভীর গলায় যুবকটিকে বলেছিলেন, ‘আপনাদের যা বলার সব থানায় গিয়ে বলবেন।’ 

 এত স্পষ্ট কথায় যুবকটি বোধহয় একটা ধাক্কা খেয়েছিল। মূর্তি আগের মতো অত উগ্র নয়, কিন্তু গলার স্বর একটু উপরে তুলেই বলল, ‘আপনারা কি আমাদের থানায় নিয়ে যাবেন?’ 

 ‘হ্যাঁ, এ ছাড়া তো আপনাদের কথা শোনার আর কোনও জায়গা নেই।’ 

 ‘আমাদের বিরুদ্ধে অভিযোগ কী জানতে পারি?’ 

 ‘অনেক অভিযোগ, থানায় গিয়েই শুনবেন।’ 

 ‘আমরা এখন থানায় গেলে অয়েল-ট্যাঙ্কার থেকে তেল সাপ্লাই বন্ধ হয়ে যাবে। আপনি কি জানেন অয়েল ডিসট্রিবিউশন একটা ইমার্জেন্সি সার্ভিস। আমরা এখন থানায় গেলে ট্যাঙ্কারটা বেকার হয়ে পড়ে থাকবে। আপনারা আমাদের সমস্ত পার্টিকুলারস রেখে দিন, আমরা তেল ডিসট্রিবিউট করার পরেই থানায় পৌঁছে যাচ্ছি।’ 

 গম্ভীর ভাবে অফিসার বললেন, ‘আপনাদের ট্যাঙ্কারটাকেও সিজ করছি আমরা।’ 

 শুনে যুবকটি বেশ অবাক হয়ে গিয়েছিল, তার পর ঠাণ্ডা গলায় বলেছিল, ‘স্যার, আপনাদের মনে হয় কোনও কমিউনিকেশন গ্যাপ হয়ে গিয়েছে। না হলে অয়েল-ট্যাঙ্কার সিজ করতে যাবেন কেন? আপনারা আমাদের কাগজপত্তর দেখে নিন। তেল ডিসট্রিবিউট করার পরেই আমরা থানায় পৌঁছে যাচ্ছি।’ 

 অফিসারের গলার স্বরে কিন্তু কোনও পরিবর্তন নেই। একই রকমের গলায় আদেশ দিলেন, ‘আপনারা দুজন আমাদের ভ্যানে গিয়ে বসুন। আমি ট্যাঙ্কার নিয়ে থানায় যাচ্ছি, ভ্যান ফলো করবে আমাকে। এই ড্রাইভার, চলো  উঠে পড়ো গাড়িতে।’ 

 ড্রাইভারকে সঙ্গে নিয়ে অয়েল-ট্যাঙ্কারে উঠে পড়লেন পুলিশ অফিসার। ট্যাঙ্কার রওনা দিল থানার দিকে। ট্যাঙ্কারের পিছু পিছু পুলিশের ভ্যান আর জিপ। 

 পেট্রল পাম্পের কাছে ছোটখাটো একটা ভিড় জমে উঠেছিল পথচারীদের। কিন্তু কিছুই না ঘটার জন্যে ভিড়টা হালকা হয়ে গেল আবার। 

 এ তো গেল শিলিগুড়ির খবর। ওই একই সময়ে কলকাতার চার জায়গায় চারটে পুলিশ রেড হয়েছিল। এই চারটে জায়গা হল: ট্যাংরার ছোটা জলিলের ট্যানারি, প্রিন্সেপ ষ্ট্রিটের ট্রান্সপোর্ট কোম্পানি  চাঁদ ট্রাভেলস, এজরা ষ্ট্রিটের একটা মেডিক্যাল হল আর মানিকতলার এক লোহালক্কড়ের দোকান। কলকাতার চারটে আর শিলিগুড়ির একটা জায়গায় একই সঙ্গে পুলিশি হানা চালানো হয়েছিল একটা মস্ত বড় চক্রকে ধরার জন্যে। এই পাঁচটা অপারেশনের পেছনে একজন প্রত্যক্ষ ভাবে সক্রিয় ছিলেন  তিনি কলকাতা পুলিশের গোয়েন্দাপ্রধান সন্দীপ দেব। 

 প্রধান ঘটনা বলা যেতে পারে একটাই। সেই ঘটনার নানা মুখ। একটা মুখ শিলিগুড়িতে, চারটে মুখ কলকাতার চারটে জায়গায়। আরও একটা মুখ সম্ভবত হাসনাবাদে। ঘটনাস্রোত খুব দ্রুত এগিয়ে চলেছিল। কী শেষ পর্যন্ত হবে তা নিয়ে তরুণ প্রাইভেট ইনভেস্টিগেটর কৌশিক মিত্রের কিছু সংশয় রয়েই গেছে। তাই ও ঘটনার শেষ দেখার জন্যে অপেক্ষা করছিল ঠাণ্ডা মাথায়। 

 বিকেল ঠিক সাড়ে-চারটের সময় সার্কেল ইন্সপেক্টর শ্রীকৃষ্ণ মাইতির অফিসে এসে হাজির হয়েছিল কৌশিক। জনাদুয়েক বাইরের লোক ছিল অফিসে। সি. আই সাহেব তাদের সঙ্গে শেষ কয়েকটা কথা দ্রুত ভঙ্গিতে সেরে নেওয়ার পরে বললেন, ‘ঠিক আছে, দিন-তিনেক বাদে একবার খবর নেবেন।’ 

 লোক দুটো চলে যাওয়ার পর মৃদু হেসে শ্রীকৃষ্ণদা বললেন, ‘যে দুটো দায়িত্ব চাপিয়ে দিয়ে গিয়েছিলে আমার ওপর, সে দুটো পালন করেছি। তোমার পূর্ণদার কাছে আমার ড্রাইভারকে পাঠিয়ে দিয়েছিলাম। তোমার শেখানো মিথ্যেগুলো ওকে দিয়ে বলিয়েছি। গিয়ে থমথমে মুখ করে বলেছিল  কৌশিকবাবুর ফিরতে আরও দু-একটা দিন দেরি হবে। কেননা অধ্যাপক শ্রীকৃষ্ণ মাইতির পা-ভাঙা থেকে নানা রকম উপসর্গ দেখা দিয়েছে। ব্লাডপ্রেসার ওঠানামা করছে খালি। আগামী কাল আর একজন বড় ডাক্তারকে দেখানো হবে, তার পরেই লঞ্চে ফিরবেন কৌশিকবাবু। কিন্তু মুখস্থ ওই মিথ্যেটুকু বলেই পার পায়নি ড্রাইভার।’ 

 ‘কেন?’ 

 ‘তোমার পূর্ণদা মানুষটি খুব ভাল মানুষ। তোমার শেখানো মিথ্যে গল্প শুনে উদ্বিগ্ন হয়ে বললেন  না-না, এটা ভাল নয়। পা তো অনেকেরই ভাঙে। বুড়ো বয়েসে হাড় ভাঙলে জুড়তে না হয় একটু বেশি সময় লাগে, কিন্তু এত উপসর্গ জুটছে কেন? আমি আপনার সঙ্গে গিয়ে একবার শ্রীকৃষ্ণদাকে দেখে আসব। অনেক আগেই আমার যাওয়া উচিত ছিল। ব্যস, আমার ড্রাইভারের তো আক্কেল গুড়ুম। এই রকম একটা পরিস্থিতির মধ্যে পড়তে হতে পারে  আগে ভাবেনি। ইন ফ্যাক্ট, ও কেন  আমিও ভাবিনি।’ 

 ‘কী বলল তখন আপনার ড্রাইভার?’ 

 ‘ওহ্‌! জব্বর একটা উত্তর দিয়েছে। বলেছে, আপনি গেলে তো ওঁর কাছে যেতে পারবেন না। তাই শুনে অবাক হয়ে তোমার পূর্ণদা জিজ্ঞেস করলেন  কেন? জবাবে ড্রাইভার বলেছিল, এখন যে অসুখটা হয়েছে সেটা বড্ড ছোঁয়াচে। ডাক্তার কাউকেই রুগির কাছে যেতে দিচ্ছেন না। কৌশিকবাবুকেও না। ওষুধটষুধ, খাবারদাবার  সব দিচ্ছে নার্স। ওই সব শোনার পরে শান্ত হয়েছিলেন তোমার পূর্ণদা।’ 

 তারিফ করার গলায় কৌশিক বলল, ‘আপনার ড্রাইভারের তো দারুণ উপস্থিত-বুদ্ধি।’ 

 শ্রীকৃষ্ণদা একটু হেসে বললেন, ‘অন্য কাজটাও হয়ে গিয়েছে। তুমি কি এর মধ্যে রেঞ্জার সাহেবকে ফোন করেছিলে?’ 

 ‘না, সময় করে উঠতে পারিনি। এখন আপনাকে না পেলে করতাম।’ 

 ‘করার আর দরকার নেই। অতনু, আর একজন বনরক্ষী ও একটা নৌকো রেডি থাকবে সন্ধে থেকেই। অতনুর ফোন নাম্বার তো তুমি জানো। ঠিক কোন্‌ পয়েন্টে ওকে আসতে হবে  জানিয়ে দিলেই চলে আসবে ও।’ 

 কথাগুলো খুব মনোযোগের সঙ্গে শোনার পরে কৌশিক বলল, ‘আপনাকে অসংখ্য ধন্যবাদ শ্রীকৃষ্ণদা। অতনুদের হেল্প আজ রাতে আমার খুব দরকার।’ 

 কপালে কয়েকটা ভাঁজ পড়েছিল অভিজ্ঞ সার্কেল ইন্সপেক্টরের। ‘কেন?’ 

 কৌশিককেও বেশ গম্ভীর দেখাচ্ছিল। ‘আজ মাঝ রাতেই তিথিনক্ষত্রের শুভযোগ শুরু হচ্ছে। যোগের প্রথম প্রহরটি অতি মাত্রায় শুভ।’ 

 ‘মানে?’ 

 ‘মানেটানে জানি না। পুরুতঠাকুর বললেন, আমিও শুনে গেলাম। আপনাকে তখন বলছিলাম না  শুভযোগ কখন জানার জন্যে একবার ঠাকুরমশাইয়ের কাছে যেতে হবে আমাকে।’ 

 কৌশিককে সার্কেল ইন্সপেক্টর অনেক দিন ধরেই চেনেন। বুঝলেন, গোয়েন্দা এখন কিছুতেই আর ওর হেঁয়ালির জট খুলবে না। হাত তুলে বললেন, ‘যাকগে, তোমার শুভযোগটোগ নিয়ে তুমি থাকো। যদি সুফল ফলে তা হলে তো সবই জানা যাবে। ও হ্যাঁ, তোমার ওই ডেভিস মানুষটি সত্যিই পণ্ডিত। তোমাদের ভাষায় যাকে বলে  প্রাচ্যবিদ্যাবিশারদ। প্রাচীন ওই মুদ্রাগুলো পেয়ে অবিকল বাচ্চাদের মতো খুশি হয়ে উঠেছিলেন।’ 

 শ্রীকৃষ্ণদার কথা শুনে টান-টান হয়ে বসেছিল কৌশিক। ‘কোন্‌ প্রাচীন মুদ্রার কথা বলছেন?’ 

 ‘তোমাকে বলছিলাম না ওই ডাকাত রফিকের কোমরের গেঁজ থেকে কিছু ওল্‌ড কয়েন্‌স পাওয়া গেছে। তা, আই. ও-র হাত দিয়ে কয়েকটা পাঠিয়ে দিয়েছিলাম। ওগুলো দেখেই ডেভিস প্রায় লাফিয়ে উঠে বলেছিলেন, ‘চারশো বছর আগেকার রেয়ার কয়েন বলে মনে হচ্ছে। একটু ভাল ভাবে পরীক্ষার জন্যে ওগুলো উনি ওঁর কাছে রেখে দিতে চাইছিলেন। অন্য সময় হলে দেওয়া যেতে পারত, কিন্তু এখন মুশকিল। ডাকাতের কাছ থেকে উদ্ধার-করা মুদ্রা, যথাসময়ে কোর্টে এক্সিবিট হিসেবে প্রডিউস করতে হবে। সাহেব পণ্ডিতরা কী রকম সিরিয়াস টাইপের হয় দেখো । আমাদের আই. ও-কে বারবার জিজ্ঞেস করছিলাম  যে ভাঙা মন্দিরটা থেকে ওই কয়েনগুলো পাওয়া গিয়েছে, সেই মন্দিরটা সুন্দরবনের ঠিক কোন্‌ জায়গায়? জবাবে আই. ও বলেছিল  ডাকাতের ওই গল্পটা বোধহয় বানানো। ওগুলো নির্ঘাত অন্য কোনও বাড়ি থেকে ডাকাতি করে এনেছে। সাহেব তার জবাবে অদ্ভুত একটা কথা বলেছিলেন। বলেছিলেন  না, স্টেটমেন্টটা সত্যিও হতে পারে।’ 

 গম্ভীর মুখে কৌশিক বলল, ‘আমার মনে হয় সাহেবের অনুমানটা ঠিকই।’ 

 শ্রীকৃষ্ণদা হেসে উঠে বললেন, ‘শোনা কথার ওপর নির্ভর করে তুমি বলে দিচ্ছ  অনুমানটা ঠিক! ষ্ট্রেঞ্জ!’ 

 কৌশিকের চৌকো মুখ একটু বুঝি গম্ভীর হল। চাপা গলায় বলল, ‘শোনা কথার ওপর নির্ভর করে বলছি না শ্রীকৃষ্ণদা। আমি লক-আপে গিয়ে ওই রফিকের সঙ্গে ঘণ্টা-দেড়েক কথা বলে এসেছি।’ 

 চোখ কপালে তুলে সি. আই বললেন, ‘তুমি কখন আবার ওই ডাকাতটার সঙ্গে দেখা করতে গিয়েছিলে? আমাকে কিছু বলোনি তো।’ 

 ‘বলতাম। আপনার এখান থেকে বেরুবার পরেই মনে হয়েছিল  ডাকাতের সঙ্গে একবার দেখা করলে মন্দ হয় না। আপনার রেফারেন্স দিতেই ও. সি আমাকে এনটারটেন করলেন। লক-আপে বসে রফিকের সঙ্গে ঘণ্টা-দেড়েক কথা বললাম একা-একা। আপনি ঠিকই বলেছেন, লোকটা যে ভয়ংকর এক ডাকাত  সেটা ওর চেহারা দেখে একেবারেই বোঝা যায় না। বেঁটেখাটো, পাতলা চেহারা, চোখের চাউনি আর পাঁচটা সাধারণ গাঁয়ের লোকের মতো। এই লোকটা ডাকাতি করতে গিয়ে কী পরিমাণ নৃশংস হতে পারে  কল্পনা করা যায় না। পুলিশ রেকর্ডে ওর যে-সব ভয়ংকর কাণ্ডকারখানার কথা আছে, সে-সবের সঙ্গে রফিককে এখন মেলানো মুশকিল।’ 

 শ্রীকৃষ্ণদা কাঁধ ঝাঁকিয়ে বললেন, ‘তাও তো এদের কুকীর্তির সব হদিশ পুলিশ পায় না। হাসতে হাসতে এরা মানুষ খুন করে। দয়া-মায়া-মমতা বলে কিছুই নেই এদের। রফিকের এক ভাগ্‌নে ওর ডাকাত-দলের সঙ্গী ছিল। কথার একবার অবাধ্যতা করেছিল বলে মামা নাকি ভাগ্‌নেকে গুলি করে উড়িয়ে দিয়েছে।’ 

 কৌশিক কয়েক মুহূর্ত চুপ করে থাকার পরে বলল, ‘আমাকে রফিক মনে হয় একটু খোলা মনে নিয়েছে। আগাগোড়া খুব নরম গলায় কথা বলেছি তো । বহু দিন ধরে পুলিশ ওকে খুঁজে বেড়াচ্ছিল। বুঝতে পেরেছে  এবার আর চট করে বেরুতে পারবে না। ডুবন্ত মানুষ খড়কুটো পেলেও চেপে ধরে তো । আমি ছিলাম বোধহয় ওর খড়কুটো। আমাকে বলছিল  আজকাল ও আর ডাকাতি করে না।’ 

 ‘ডাকাতি করে না তো  ওর চলছিল কী ভাবে? জিজ্ঞেস করোনি?’ 

 ‘করেছিলাম। বলেছে, ইদানীং ওর পেশা ছিল চোরের ওপর বাটপাড়ি।’ 

 ‘মানে?’ 

 ‘বাংলাদেশ আর সুন্দরবন, চোরাচালানকারীদের একটা স্বর্গ বলা যেতে পারে। স্মাগলারদের আর পোচারদের কাছ থেকে তোলা আদায় করত রফিকের দল। বিনিময়ে প্রোটেকশন দিত ওদের। তা, এত বড় একটা দল রাখা, তাদের হাতে অস্ত্রশস্ত্রের জোগান দেওয়া, নিজের হেফাজতে কয়েকটা নৌকো রাখা  সব মিলিয়ে খরচ তো কম নয়। ওই খরচটা ওর তোলা আদায় থেকে উঠে যেত বলে ডাকাতির দিকে আর নাকি যেত না।’ 

 ‘তাই যদি হবে তা হলে ওই সাহেব-মেমের লঞ্চে ডাকাতি করতে গিয়েছিল কেন? জিজ্ঞেস করোনি?’ 

 ‘করেছিলাম। জবাবে বলেছিল, ডাকাতি করতে নয়  বদ্‌লা নিতে গিয়েছিল।’ 

 ‘বদলা! কার ওপর বদ্‌লা?’ 

 ‘ওই লঞ্চের কয়েকটা মাঝিমাল্লা নাকি অন্য দলের সঙ্গে রফিকের কাজে বাগড়া দিচ্ছিল। তাই ও গিয়েছিল ওদের শায়েস্তা করতে। মাঝখানে অতনুরা এসে পড়ায় ব্যাপারটা অন্য দিকে ঘুরে যায়।’ 

 কাঁধ ঝাঁকিয়ে সি. আই সাহেব বললেন, ‘এরা হচ্ছে হার্ডকোর ক্রিমিনাল। দিনকে রাত করতে পারে। মিথ্যে কথা বলায় এদের জুড়ি নেই।’ 

 দু দিকে আলতো করে মাথা নাড়িয়ে কৌশিক বলল, ‘ওই লঞ্চের মাঝিমাল্লাদের সবাইকে তো আমি চিনি। রফিক দু-একটা এমন রেফারেন্স দিল  মনে হয়, পুরোপুরি মিথ্যে কথা বলেনি।’ 

 শ্রীকৃষ্ণদা হাসলেন। ‘আধাআধি মিথ্যে বলেছে? ওর ওই পুরনো মুদ্রা পাওয়ার গল্পটাও কি তুমি আধাআধি বিশ্বাস করেছ?’ 

 কৌশিক হাসল না। কয়েকটা মুহূর্ত চুপ করে থাকার পরে গম্ভীর মুখে বলল, ‘না, ওই গল্পটা আধাআধি নয়, পুরোটাই বিশ্বাস করেছি আমি।’ 

 ‘তাই! কেন?’ 

 ‘যে মন্দির থেকে ও মুদ্রাগুলো পেয়েছে সেই মন্দিরের একটা নিখুঁত ডেসক্রিপশন দিল। আমি পকেট থেকে কাগজ-কলম বার করে দিয়ে বললাম  মন্দির ঠিক কোন্‌ জায়গায়, এঁকে দেখাতে পারবে? ও আঁকল। আঁকার হাত স্বাভাবিক কারণেই ভাল নয়। কিন্তু ভাঙা মন্দিরটা ঠিক কোথায়  ও পরিষ্কার বুঝিয়ে দিয়েছিল। ওই নক্‌শা দেখে আমার মনে হল, সত্যি কথাই বলেছে রফিক।’ 

 কৌশিকের কথা শুনে গলা ছেড়ে হেসে উঠেছিলেন ওর শ্রীকৃষ্ণদা। তার পর হাসতে হাসতেই বললেন, ‘ঠিক কি বেঠিক তুমি কী করে বুঝবে? যে ভাঙা মন্দিরের গপ্পো ওই ডাকাতটা ফেঁদেছে, সেটা হল সুন্দরবন টাইগার প্রজেক্টের কোর-এরিয়ায়। আর তোমার কোর-এরিয়ার দৌড় বলতে লোহার জালে ঘেরা সজনেখালি আর সুধন্যখালি। নক্‌শা দেখেই তুমি বুঝে গেলে ডাকাতটা সত্যি কথা বলেছে!’ 

 শ্রীকৃষ্ণদার ঠাট্টা গায়ে মাখল না কৌশিক। নিচু গলায় বলল, ‘আমি অন্য জায়গায় আর একটা নক্‌শা দেখেছি, এই নক্‌শাটা ঠিক সেই রকমই।’ 

 দুটো ভুরু একটুখানি উঁচুতে তুলে শ্রীকৃষ্ণদা বললেন, ‘তুমি আবার অন্য একটা ভাঙা মন্দিরের নক্‌শা দেখলে কোথায়! ও বুঝতে পেরেছি, কোনও সার্ভেওয়ালার ম্যাপে। ওই ম্যাপের চিহ্ন দেখে স্পষ্ট ভাবে কিছুই কিন্তু ধরা যায় না।’ 

 আরও অনেক কিছু বলতে যাচ্ছিলেন সি. আই সাহেব, কিন্তু হঠাৎ ফোন বেজে ওঠায় উনি কথা থামিয়ে ফোন ধরলেন। তার পর কৌশিকের দিকে রিসিভার এগিয়ে দিয়ে বললেন, ‘তোমার।’ 

 কৌশিক ‘হুঁ, হ্যাঁ’ বলতে বলতে টেলিফোনের ও পাশের কথা শুনছিল মনোযোগ দিয়ে। একটু বাদে ঝলমলে মুখে বলল, ‘পাঁচটা জায়গায় সাইমালটানিয়াস রেড। অপারেশন যে এতখানি সাকসেসফুল হবে  আমি নিজেও ভাবতে পারিনি। না-না, এ কী বলছেন! আমি কীই বা এমন করেছি, সব ক্রেডিট তো আপনাদেরই। একটাই অনুরোধ, প্রেসকে এখন কিছু জানাবেন না। আমাদের শেষ বড় অপারেশনটা শেষ হোক আগে। মনে হয়, কাল সকালের পরে নিউজ মিডিয়ার সামনে আপনাদের মুখ খোলার ব্যাপারে আর কোনও অসুবিধে থাকবে না। ছাড়ছি এখন। আমাকে এক্ষুনি একবার একটা জায়গায় ছুটতে হবে।’ 

 চোখ নাচিয়ে শ্রীকৃষ্ণদা জিজ্ঞেস করলেন, ‘কোথায় ছুটতে হবে এখন?’ 

 টেলিফোনে ডায়াল করতে করতে জবাব দিল কৌশিক, ‘অতনুর কাছে। ওকেই এখন ফোন করছি।’ 

 অতনুকে পাওয়া গেল ফোনে। কৌশিক নিজের পরিচয় দেওয়ার পরে বলল, ‘খুব দরকার আপনার সঙ্গে। কয়েকটা কথা এখনই বলে নেওয়া প্রয়োজন। হ্যাঁ, আপনার অফিসেই আসছি। মনে হয়, আধ ঘণ্টার মধ্যেই পৌঁছে যাব।’ 

 টেলিফোন নামিয়ে রেখেই উঠে পড়েছিল কৌশিক। 

 একটু অবাক হয়ে শ্রীকৃষ্ণদা জিজ্ঞেস করলেন, ‘কী ব্যাপার! হঠাৎ এমন ব্যস্ত হয়ে পড়লে কেন?’ 

 ‘খুব চটপট কতগুলো কাজকর্ম সেরে নিতে হবে। হাতে আর বেশি সময় নেই।’ 

 ‘সময়ের হঠাৎ এত টান পড়ল কেন তোমার?’ 

 ‘বেশ কয়েকটা কাজ। সময় সেই তুলনায় খুবই কম। সব কাজ শেষ করতে হবে শুভযোগ আরম্ভ হওয়ার আগে। শুভযোগ শুরু হচ্ছে আজ রাত দুটো গতে ।’ 

 রহস্যপূর্ণ ভঙ্গিতে শেষ কথাটা বলেই সি. আই সাহেবের অফিস থেকে বেরিয়ে পড়েছিল তরুণ গোয়েন্দা। 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010202_classified.utf8</DOCNO>
<TEXT>


পাত্র চাই

পাত্রী চাই

সম্পত্তি


</TEXT>
</DOC>
<DOC>
<DOCNO>1010108_7rabiamela3.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

 অদৃশ্য অধ্যক্ষ অশেষ বন্দ্যোপাধ্যায় জীবিতকালে সবার মনোবাঞ্ছা পূরণ হয় না। যাঁদের হয় তাঁরা অবশ্যই ভাগ্যবান মানুষ। তবে মৃত্যুর পরও সে ইচ্ছাপূরণ যে সম্ভব তারই এক আশ্চর্য নিদর্শন বিখ্যাত বৈজ্ঞানিক ব্রিটেনের জেরমি বেন্থাম। বেন্থামের মনের প্রবল বাসনা ছিল লণ্ডন হাসপাতালের সমিতির অধ্যক্ষ হওয়ার। কিন্তু জীবিতকালে তা সম্ভব নয় জেনে তিনি মৃত্যুর আগে তাঁর যাবতীয় ধন-সম্পত্তি হাসপাতালে দান করে যান। তবে এক শর্ত রেখে যান। যখনই মিটিং হবে তখনই তাঁকে স্মরণ করে বোর্ডে উপস্থিত করাতে হবে এমনভাবে যাতে মনে হয় তিনিই সভাপতি হিসেবে মিটিং চালাচ্ছেন। তাঁর শর্ত অনুসারেই বোর্ড মিটিংয়ের সময় বেন্থামের কঙ্কালটিকে কোট-প্যান্ট-টাই পরিয়ে সামনে বড় এক কাচের বাক্সে বসিয়ে দেওয়া হত এবং সভাপতি হিসেবে তাঁকে মনোনীত করে সভার বিবরণ পড়ে শোনানো হত। ভোটদানপর্বে তাঁর স্থানে ‘মন্তব্য নেই’ কথা লিখে দেওয়া হত। এবং এই ব্যাপারটি এক, দুই নয় দীর্ঘ ৯২টি বছর চলেছিল। 


</TEXT>
</DOC>
<DOC>
<DOCNO>1010114_weather.utf8</DOCNO>
<TEXT>
 ২৮ কার্তিক ১৪০৭ মঙ্গলবার ১৪ নভেম্বর ২০০০

আবহাওয়া পূর্বাভাস: মঙ্গলবার আকাশ আংশিক মেঘলা থাকবে। দিনের সর্বনিম্ন তাপমাত্রা থাকবে ২০ ডিগ্রি সেলসিয়াসের কাছাকাছি। 

তাপমাত্রা: েসামবারের সর্বোচ্চ ৩২.৪ (+২) এবং সর্বনিম্ন ২০.৩ (+১) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৯৬ শতাংশ এবং ন্যূনতম ৪১ শতাংশ। 

বৃষ্টি: হয়নি। 

জোয়ার: বেলা ১১টা ২৮ মিনিট এবং রাত ১১টা ৩১ মিনিট। 

ভাটা: বেলা ২টা ২৯ মিনিট এবং রাত ২টা ২৬ মিনিট। 

সূর্য: উদয় ৫টা ৫৩ মিনিট এবং অস্ত ৪টা ৪৯ মিনিট। 


</TEXT>
</DOC>
<DOC>
<DOCNO>1010102_index.utf8</DOCNO>
<TEXT>
 
           ১৮ পৌষ ১৪০৭ মঙ্গলবার ২
                   জানুয়ারি ২০০১

</TEXT>
</DOC>
<DOC>
<DOCNO>1010115_din.utf8</DOCNO>
<TEXT>
 ১ মাঘ ১৪০৭ সোমবার ১৫ জানুয়ারি ২০০১

আপনার আজকের দিনটি সব্যসাচী 

মেষ: হঠকারিতার জন্য পরে অনুশোচনা হতে পারে। কর্মক্ষেত্রে পশ্চাদপসরণ অযৌক্তিক। বহুবুদ্ধি ব্যক্তির পরামর্শে শেষ রক্ষা। 

বৃষ: কারও প্রতি অতিবিশ্বাস বা অতিনির্ভরতা অনুচিত। কর্মক্ষেত্রে পদোন্নতি ও প্রতিপত্তি বৃদ্ধি। বিতর্কবিবাদ এড়িয়ে চলুন। 

মিথুন: বন্ধুর সাহায্যে নতুন গৃহারম্ভ। কর্মক্ষেত্রে প্রতিদ্বন্দ্বিতায় জয়লাভ ও কর্মে সাফল্য। সতর্ক ভাবে বাক্যলাপ করুন। 

কর্কট: বৈষয়িক উন্নতি ও কর্মে দক্ষতার পুরস্কার লাভ। দূরভ্রমণ বা বিদেশযাত্রা। কর্ম ও অধ্যয়নে সন্তানের কৃতিত্ব। 

সিংহ: গার্হস্থ্য শান্তি ও সমৃদ্ধির সূচনা। ব্যবসা ও আইনঘটিত বিষয়ে শুভ। স্বামী-স্ত্রী উভয়ের যৌথ চেষ্টা সফল হতে পারে। 

কন্যা: বিদেশে জীবিকার্জনের উপায় হতে পারে। চিকিৎসা ও ঋণশোধের জন্য ব্যয়। উত্তরাধিকার প্রাপ্তি, উপার্জন ও সঞ্চয় বৃদ্ধি। 

তুলা: কোনও ভ্রাতা বা বন্ধুর আচরণে ক্ষোভ। কর্মে দায়িত্ব শ্রম ও উপার্জন বৃদ্ধি। দৈহিক আরোগ্য ও শত্রুতার অবসান। 

বৃশ্চিক: দাম্পত্য সূত্রে লাভ ও সামাজিক সম্মান বৃদ্ধি। নতুন বাহন ক্রয় ও গৃহ নির্মাণ। তীর্থ ভ্রমণ সাধুসঙ্গ ও গুরুজনের সেবায় অর্থ ব্যয়। 

ধনু: পরোপকারে স্বার্থত্যাগ ও আধ্যাত্মিক শান্তি। বৈষয়িক বিপত্তি ও আইনঘটিত জটিলতা থেকে মুক্তিলাভ। সন্তানের কৃতিত্বে সুখী। 

মকর: বক্ষঃপীড়ায় ক্লেশ। বন্ধুবিচ্ছেদের আশঙ্কা। কর্মোন্নতি, আয় বৃদ্ধি ও বদলি। কোনও বিতর্ক বিষয়ে সিদ্ধান্ত। 

কুম্ভ: দাম্পত্য জীবনে শান্তি। জ্ঞাতিবিরোধী সম্পত্তি ক্রয়বিক্রয় বিষয়ে সতর্ক হবেন। গুরুজনের পরামর্শে বৈষয়িক লাভ। 

মীন: চিকিৎসা ও দূরভ্রমণের জন্য ব্যয়। সন্তানের ভাগ্যোদয় ত্বরান্বিত হতে পারে। পরোপকারে স্বার্থত্যাগ ও আধ্যাত্মিক শান্তি। 


</TEXT>
</DOC>
<DOC>
<DOCNO>1011022_22puja4.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 পুরাণ, ইতিহাসের পাখনায় চড়ে মুক্তি পুজো কল্পনার অলখ মুখোপাধ্যায় 

 গুহার আদলে তৈরি দমদম পার্ক সর্বজনীন দুর্গোৎসবের পুজো মণ্ডপ। নিজস্ব চিত্র এ কি শুধু উৎসবেরই দিন? সময়েরও উদ্‌যাপন নয়? মণ্ডপে মণ্ডপে যেন জাদু বাস্তবের ছোঁয়া। কলকাতার দৈনন্দিন ছেড়ে যেন ঢুকে পড়া যাচ্ছে অন্য কোনও সময়ে। পুরাণ বা ইতিহাসের কাহিনীর মধ্যে। যেন অনেক গল্প থমকে আছে। কখনও রাজস্থানের ঘোড়ার খুড়ের দাপট, দক্ষিণ ভারতের দুর্গে হঠাৎ হানাদারি কিংবা মিশরের বালুঝড়ের দমকের ভিতরে ফারাওদের জীবনের এক ঝলক। কোথাও মুঘল যুগের শিসমহল অথবা ত্রয়োদশ শতাব্দির কোনও নদীর ধারের নিরালা আদিবাসী মন্দির। হয়তো গায়ে এসে লাগবে লোনা বাতাসের ঝাপটা কিংবা হারিয়ে যাওয়া কোনও নদীর মিঠে-ভিজে বাতাস। বাঁশ, কাঠ, প্লাস্টার অব প্যারিসের ঝুটা দুর্গ, মন্দির, রাজবাড়িগুলোই যেন মনকে ছুটি দেয়। সেই অবকাশে কল্পনারও মুক্তি মেলে। 

 লেক টাউনের নেতাজি স্পোর্টিং ক্লাবের মণ্ডপে ঢোকার অনেক আগে থেকেই ঢুকে পড়তে হয় চিত্র দুর্গের মধ্যে। বিজয়নগরের মহারানি একটি গম্বুজ থেকে একনাথেশ্বরীর মন্দির দেখতেন। পুকুরের ধার দিয়ে সেই গম্বুজ দেখতে দেখতে মনে পড়ে যাবেই স্থাপত্য শৈলির অনুপম নিদর্শন। লেক টাউন অধিবাসীবৃন্দের দন্তেশ্বরী মন্দির। স্বভূমি থেকে বিতাড়িত কাকতীয় বংশের রাজা অন্নম দেবের সঙ্গে এসেছিলেন কুলদেবীও। নদীর ধারের মাটিতে তাঁর পায়ের শব্দ না পেয়ে রাজা পিছন ফিরতেই দেবী প্রস্তরীভূত হয়ে গেলেন। সেখানেই নির্মিত হল তাঁর মন্দির। আদিবাসীদের প্রভাবময় সেই মন্দির-মণ্ডপ নিমেষে নিয়ে যায় ত্রয়োদশ শতাব্দিতে। এক পরাজিত রাজা আর তাঁর আদিবাসী প্রজাদের গল্প মনে করিয়ে দেয়। সেই গল্পই মূর্ত হয়ে উঠেছে লেক টাউনের মাটিতে। 

 দমদম পার্ক তরুণ সঙ্ঘের মণ্ডপে রাজস্থানের শৌর্যের উদ্‌যাপন। চারটে বিশাল পাথুরে স্তম্ভের উপরে তৈরি মণ্ডপে ভূমিতলের হেরফের ঘটিয়ে বহুমাত্রিক সময়কে ধরার চেষ্টা হয়েছে। আলো-আঁধারি সেই স্তম্ভে ঢুকলেই মনে করিয়ে দেওয়া হচ্ছে বীর ভূমি রাজস্থানের অজস্র কাহিনী। ৪ নং ট্যাঙ্ক যুবক বৃন্দের পুজোয় মণ্ডপটাই পিরামিডের মতো। তার বাইরে ফারাও রামাসিস-২-এর বিশাল মূর্তি। কিন্তু শুধুই মিশরীয় সভ্যতার প্রতীক পিরামিডটাই যেন উদ্দেশ্য নয়। গল্পের প্রতি অমোঘ ঝোঁকে পিরামিডের মধ্যে রয়েছে গর্ত, কোথাও দেওয়াল ভাঙা। মনে পড়বে ধনসম্পদের লোভে চোরেদের বার বার এখানে হানা দেওয়ার রোমহর্ষক হাজারো কাহিনীও। দমদম পার্ক সর্বজনীনের ভাবনা, মণ্ডপ এবং প্রতিমা, সবই ভীষণ রকমের বাস্তব। সুবর্ণ জয়ন্তী বর্ষে ওঁদের পুজোর মূল বিষয় প্রকৃতি। 

 সল্টলেকের লাবণিতে ছিমছাম পরিবেশের মধ্যেই অজন্তা, ইলোরার অপ্রতিরোধ্য আকর্ষণ। পাহাড়ের গা কেটে ঠিক সেই আদলে তৈরি মণ্ডপ খোঁজ দিয়ে যায় সুসভ্য এক সম্প্রদায়ের, যাদের কাহিনী কখনও ফুরোবার নয়। এমনকী, কোথাও কোথাও বাংলারই চলে যাওয়া সময়ের প্রতিফলনও। এফ ডি ব্লকের পুরো মণ্ডপটাই পরিচয় করিয়ে দিচ্ছে বঙ্গ সংস্কৃতির সঙ্গে। আর তার ধরণও গল্পের। আটচালা চণ্ডীমণ্ডপের সঙ্গেই জড়িয়ে আছে বাঙালির অজস্র স্মৃতি। তাকে উস্কে দিচ্ছে পটচিত্র, নানান মোটিফ আর নির্মাণ শৈলির কৌশল। 

 সাবেক বাংলা তেলেঙ্গাবাগান, কাঁকুরগাছির নবোদয় পল্লিমঙ্গল বা ইয়ং স্টারের মণ্ডপেও। কোথাও কাঠ খোদাই শিল্পের মোটিফ প্যাঁচা, কোথাও মাটির মূর্তি তৈরির লোকশিল্প। মনে করিয়ে দেয় ব্রতকথার গল্প। করবাগানে পুজোর ক’দিনে সত্যিসত্যিই গান গেয়ে গল্প বলবে পটুয়ারা। রামমোহন সম্মিলনী আর হরিতকী বাগান সর্বজনীনের মণ্ডপে পুরনো জমিদার বাড়ি তার নানান কাহিনী নিয়ে হাজির কলকাতায়। কিন্তু শুধুই সম্পদের ঝকমকানি নয়। 

 গল্প লুকিয়ে থাকে জমিদার বাড়ির ভাঙা দেওয়াল ঘিরে উঠে যাওয়া বট অশ্বত্থে। ঝুলে পড়া জানলায়। দুর্গের নিরালা কোণের জাফরি কাটা বারান্দায়। মন্দিরের ভিতরের ঠাণ্ডা পাথুরে মূর্তিতে। 


</TEXT>
</DOC>
<DOC>
<DOCNO>1010423_pic.utf8</DOCNO>
<TEXT>


 নাগেরবাজারে জোড়হস্ত সি পি এম প্রার্থী সুভাষ চক্রবর্তী। রবিবার।  সুদীপ আচার্য 


</TEXT>
</DOC>
<DOC>
<DOCNO>1010112_din.utf8</DOCNO>
<TEXT>
 ২৮ পৌষ ১৪০৭ শুক্রবার ১২ জানুয়ারি ২০০১

আপনার আজকের দিনটি

সব্যসাচী

মেষ: বিশিষ্ট ভাগ্যোদয় ও কর্মোন্নতি। ছিদ্রান্বেষী দুর্জন বিষয়ে সতর্ক হবেন। হার্নিয়া ও শ্বাসকাসাদি ক্লেশভোগ।

বৃষ: বহুশ্রম ও অধ্যবসায় যোগে ব্যবসায়ীর সাফল্য। পত্নীর পরামর্শে বৈষয়িক সাফল্য সমৃদ্ধি লাভ। পরোপকার ও গুরুজনের সেবা।

মিথুন: দাম্পত্য জীবনে শান্তি ও সমৃদ্ধি লাভ। কর্মসূত্রে আয় বৃদ্ধি ও পদোন্নতি। প্রিয়জনের শুভ বিবাহ।

কর্কট: দ্রুত দেহারোগ্য ও মাতুলের উন্নতি। দূরভ্রমণ ও তীর্থভ্রমণ সুখকর। অভিজ্ঞ ব্যক্তির বিচক্ষণ সিদ্ধান্ত। সন্তানের উন্নতি ও কর্মে পদোন্নতি।

সিংহ: বাতজ বেদনা ও বক্ষঃপীড়া। বিশিষ্ট ভাগ্যোদয় ও কর্মে পদোন্নতি। বলবান শত্রুর সঙ্গে বোঝাপড়া।

কন্যা: সন্তানের


</TEXT>
</DOC>
<DOC>
<DOCNO>1010711_aj-kol.utf8</DOCNO>
<TEXT>


২৬ আষাঢ় ১৪০৮ বুধবার ১১ জুলাই ২০০১

তিনি এরা করছেটা কী! বলেন আমরা যা করে গিয়েছিলাম, সেটাকেও চালিয়ে নিয়ে যেতে পারছে না।

প্রশান্ত চট্টোপাধ্যায় কলকাতা পুরসভার জল সরবরাহ বিভাগের কাজ প্রসঙ্গে

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

গড়িয়াহাট: আলু ৭, পটল ১২, বেগুন ১৮, দশেরি আম ২৫, ল্যাংড়া ২৫, চৌসা ২৫, কাটা পোনা ৯০, ইলিশ ৩৫০, গলদা চিংড়ি ৪৫০, বাগদা ৭০০। বাগবাজার: আলু ৬.৫০, পটল ১০, বেগুন ১৫, দশেরি আম ৩০, ল্যাংড়া ২৫, কাটা পোনা ৭০, ইলিশ ২২০, বাগদা চিংড়ি ২৪০। হগ মার্কেট: আলু ৭, পটল ১০, বেগুন ২০, দশেরি আম ৩৫, ল্যাংড়া ৩০, কাটা পোনা ৬৫, ইলিশ ১৮০ গলদা চিংড়ি ২৫০।

আজ জন্মদিন হলে পুলকরঞ্জন দেব শুভ স্বাস্থ্য ভাল সংখ্যা: যাবে না। ৩, ৫, ৯। বক্ষঃপীড়া ও শুভ দিন: শ্বাসকষ্টের বুধ, জন্য শুক্র, ও চিকিৎসকের শনিবার। দ্বারস্থ হতে শুভ রঙ: পারেন। সবুজ, অতিরিক্ত সাদা। উচ্চাশা এড়িয়ে শুভ চলুন। ব্যবসা রত্ন: সূত্রে পান্না অর্থাগম ও এবং সঞ্চয় বৃদ্ধি। হীরক। চাকুরিজীবীদের পদোন্নতির সম্ভাবনা। দাম্পত্য জীবনে সুখ বৃদ্ধি ও সুস্থিতি। গৃহে শুভ অনুষ্ঠান। প্রিয়জনের শুভ বিবাহের যোগাযোগ। প্রতিভার স্থায়ী স্বীকৃতি পেতে পারেন। স্বজনের সঙ্গে অদূর ভ্রমণের যোগ।

কলেজে ভর্তি হতে বিধাননগর কলেজ: শুধুমাত্র অনার্স পড়ানো হয়। অর্থনীতি ও গণিতের জন্য ৫৫% নম্বর চাই। পদার্থবিদ্যা, প্রাণীবিদ্যা ও পরিসংখ্যানের জন্য চাই ৬০%। রাষ্ট্রবিজ্ঞান, দর্শন ও বাংলা পড়তে হলে ৪৫% পেতে হবে। ভর্তির ফর্ম ১৭ জুলাই পর্যন্ত। বিদ্যাসাগর কলেজ: পদার্থবিদ্যা ও রসায়নের জন্য ৬০০ নম্বর পেতে হবে। উদ্ভিদবিদ্যা, প্রাণীবিদ্যা ও শারীরবিদ্যা ও গণিতের জন্য ৫৫০ নম্বর চাই। অর্থনীতিতে অনার্স পড়তে ৫০০, রাষ্ট্রবিজ্ঞান ও ইতিহাসের জন্য ৪৭৫, বাংলা পড়তে ৪৫০, ও ইংরেজিতে অনার্স পড়তে ৫৫০ থাকা দরকার। ১৭ জুলাই পর্যন্ত ভর্তির ফর্ম পাওয়া যাবে। শ্রীশিক্ষায়তন কলেজ: ইতিহাস, ভূগোল, অর্থনীতি, দর্শন, রাষ্ট্রবিজ্ঞান, শিক্ষা নিয়ে অনার্স পড়তে হলে ৫০% পেতে হবে। বাংলা অনার্স পড়তে হলে ৪৫%, ইংরেজি পড়তে ৫০% পেতে হবে। বি কমে অ্যাকাউন্টেন্সি অনার্স পড়তে ৬৫% পেতে হবে। ১১ ও ১২ জুলাই বি এ বি এস সি-র ফর্ম দেওয়া হবে। বি কমের ফর্ম মিলবে ১৩ ও ১৬ জুলাই। ১৮ জুলাই বিকেল ৩টেয় প্রথম তালিকা।

৫০ বছর আগে দুঃসাহসী চোর ধৃত

ষ্টাফ রিপোর্টার

কলিকাতার গোয়েন্দা পুলিশ সম্প্রতি একটি ‘কাঠবিড়ালী’ চোর ধরিয়াছে। প্রকাশ, সহরের অভিজাত শ্রেণী অধ্যুষিত অঞ্চলে অভিনব পন্থায় চুরি করাই তাহার চৌর্যবৃত্তির বিশেষত্ব। পন্থাটি এই: রাত্রি গভীর হইলে ট্যাক্সিতে করিয়া সে বাহির হইত। ট্যাক্সির ড্রাইভার তাহার সাকরেদ। গাড়ীর আরোহী এই ‘বাবু’টির প্রতি পল্লীর কোন লোকের নজর পড়িলেও সন্দেহের কোন অবকাশ ঘটিত না। ‘বাবু’টি সময় ও সুযোগ বুঝিয়া গাড়ী হইতে নামিত, তারপর কোন বাড়ীর ছাদের পাইপ বাহিয়া ‘কাঠ-বিড়ালীর’ মত স্বচ্ছন্দে উপরে উঠিয়া যাইত। ঘরে ঢুকিয়া চুরি করিয়া ‘বাবু’টি আবার ট্যাক্সিতে ফিরিয়া আসিত। শেষ পর্যন্ত বহু চেষ্টার পর পুলিশ তাহাকে নাগালে পাইয়াছে। প্রকাশ, তাহার নিকট হইতে একটি দোনলা বন্দুক এবং কিছু চোরাই মালও উদ্ধার করা হইয়াছে।

বিধানচন্দ্র রায়ের বিবৃতি

পশ্চিমবঙ্গের মুখ্যমন্ত্রী ডাঃ বি সি রায় সংবাদপত্রে নিম্নলিখিত বিবৃতি দিয়াছেন: ইতঃপূর্বে এক সাংবাদিক বৈঠকে আমি বলিয়াছিলাম যে, পূর্ববঙ্গ থেকে বহু উদ্বাস্তু আসিয়া শিয়ালদহ ষ্টেশনের প্লাটফর্ম অধিকার করিতেছে। ঐ বৈঠকের বিবরণ গত জুনের সংবাদপত্রসমূহে প্রকাশিত হইয়াছে। আমি দেখিতেছি যে, পূর্ববঙ্গ গবর্ণমেণ্টের পুনর্বসতি মন্ত্রী জনাব হাফিজুদ্দিন আহম্মদ গত ৭ই জুলাই প্রকাশিত এক বিবৃতিতে ইহা অস্বীকার করিয়া বলিয়াছেন যে, এইরূপ কোন বাস্তুত্যাগ ঘটে নাই। ইহা সত্য কি মিথ্যা আমি তাঁহাকে শিয়ালদহ ষ্টেশনে আসিয়া দেখিয়া যাইতে বলিতেছি। উপরোক্ত বিবৃতিতে আমি বলিয়াছিলাম যে, উদ্বাস্তুদের অভিযোগখুলনা যশোহর এবং বরিশাল জেলায় তাহাদের খাদ্য ও রক্ষণাবেক্ষণের ব্যবস্থা নাই। নবাগত উদ্বাস্তুগণ এখনও ইহাই বলিতেছে। পূর্ববঙ্গের সাহায্য বিভাগীয় মন্ত্রী বলিতেছেন যে, এরূপ দুই একটি ঘটনা ঘটিয়া থাকিতে পারে; কিন্তু খুলনায় কোন খাদ্যসঙ্কট নাই ইহা শুনিয়া আমি আনন্দবোধ করিতেছি।

-আনন্দবাজার পত্রিকা, ১১ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010718_kothae.utf8</DOCNO>
<TEXT>


২ শ্রাবণ ১৪০৮ বুধবার ১৮ জুলাই ২০০১

সুরে-তালে মসকুরের গানে

ঐতিহ্য বা আধুনিকতা যাই বলা হোক না কেন ঘটনা এই যে উচ্চাঙ্গ সঙ্গীতের জনপ্রিয়তা এখনও সীমিত। হতে পারে তার একটা কারণ এই সময়ের চরিত্রের গভীরে নিহিত ব্যস্ততা। সময়ের অভাবই হয়তো অনেককে বিমুখ করে শাস্ত্রীয় সঙ্গীতের রূপসাগরে ডুবুরি হতে। কিংবা বলা যায়, যে অনুশীলনে সুরের আগুন ছড়িয়ে নেওয়া যায় প্রাণে অভাব তারও। তবু সঙ্গীত রিসার্চ অ্যাকাডেমি প্রতি বুধবার বসাচ্ছেন ধ্রুপদী আসর, সংস্থার টালিগঞ্জের বাড়িতে। আজ গাইবেন মসকুর আলি খান।

সঙ্গীত রিসার্চ অ্যাকাডেমি (১ নেতাজি সুভাষচন্দ্র বসু রোড, কলকাতা- ৪০): কণ্ঠসঙ্গীত- মসকুর আলি খান। অনুষঙ্গে আনন্দগোপাল বন্দ্যোপাধ্যায় (তবলা) ও জ্যোতি গোহো (হারমোনিয়াম)।

 চিত্রকলা নাটক 

 সিমা আর্ট রাণু মুখার্জি গ্যালারি: ২-৭ টা মঞ্চ (সোমবার ৩-৭টা)। (অ্যাকাডেমি): ‘গ্রাফিক সন্ধ্যা ৬-৩০। এক্সপ্রেশনস ‘দ্য ইলেভেনথ প্রিন্ট শো প্ল্যানেট’। ২০০০’। চেম্বার্স সহযোগিতায় থিয়েটার সিমরোজা আর্ট (স্লোভানিয়া)। গ্যালারি, নাটক- ইভাল্ড মুম্বই। ৩১ ফ্লিসার। তারিখ পর্যন্ত নির্দেশনা- আল (রবিবার বাদে)। নোভাক। আয়োজনে ‘গণকৃষ্টি’। 

 চিত্রকূট আর্ট গ্যালারি মধুসূদন মঞ্চ: (প্রেসিডেন্সি সন্ধ্যা ৬-৩০। কোর্ট, ৫৫ ‘নেকড়ে’। গড়িয়াহাট রোড, সৌজাত্য। নাটক- কলকাতা-১৯): মনোজ মিত্র। ৩-৮টা। নির্দেশনা- ‘ইণ্ডিয়া বিমল অ্যান চক্রবর্তী। আর্টিস্ট’স ইমপ্রেশন’। বীণা প্রধানের ছবি। ২১ তারিখ পর্যন্ত। চলচ্চিত্র 

 নন্দন (২): বিকেল অ্যাকাডেমি অব ৪-৩০। ‘সি ক্যুই ফাইন আর্টস: সাউথ ম্যাম গ্যালারি। প্রেঁদ্রেঁ লে ৪-৮টা। মৌলিনাথ ত্রেন’। চক্রবর্তীর পরিচালনা- ড্রয়িং ও জলরঙের পাত্রিস শেরো। ছবি। ২১ তারিখ সন্ধ্যা ৬-৩০। পর্যন্ত। ‘ফ্রেড’। পরিচালনা- পিয়ের জোলিভেত। নর্থ গ্যালারি। ফ্রান্সের ৩-৮টা। স্বাধীনতা ‘কনফ্লুয়েন্ট’। দিবস উপলক্ষে আনন্দ দাস, ফরাসি দেবতোষ কর, রাজু চলচ্চিত্র বোস, রজত সেন, উৎসব। আয়োজনে সৈকত ‘ফেডারেশন অব ভট্টাচার্য ও ফিল্ম মালিয়া সোসাইটিজ অব ভট্টাচার্যের ইণ্ডিয়া’। সাম্প্রতিক ছবি প্রবেশ ও ভাস্কর্য। ২০ আমন্ত্রণমূলক। তারিখ পর্যন্ত। আমন্ত্রণ পত্রের জন্য যোগাযোগ ২৩৭-৭০০৪। সেন্ট্রাল গ্যালারি। ৩-৮টা। ‘ঋদ্ধি’। অশোক মণ্ডল, ভাস্কর লাহিড়ী, বিনয় পোল্লে, মিনতি নাথ, সুজিত দে ও সুপ্রভাত গানের আসর ভাদুড়ির ছবি। ২১ তারিখ পর্যন্ত। বিড়লা অ্যাকাডেমি অব আর্ট অ্যাণ্ড কালচার সভাঘর: ওয়েস্ট সন্ধ্যা ৬টা। গ্যালারি। দ্য ডোভার লেন ৩-৮টা। ‘মহানগর মিউজিক ২০০১’। সুব্রত কনফারেন্স দাসের চারকোলে আয়োজিত মেধা কলকাতার ছবি। ২০ সন্ধান তারিখ পর্যন্ত। প্রতিযোগিতায় কৃতীদের উচ্চাঙ্গ সঙ্গীত। কাল শেষ। 

বিবিধ

বাংলা আকাদেমি সভাঘর: বিকেল ৫-৩০। আবৃত্তি, শ্রুতিনাটক ও কবিতা পাঠে প্রদীপ ঘোষ, জগন্নাথ বসু, ঊর্মিমালা বসু, শুভ দাশগুপ্ত, বিজয়লক্ষ্মী বর্মণ, অরুণাভ গঙ্গোপাধ্যায়, প্রদ্যোৎ চৌধুরি, সৈয়দ হাসমত জালাল প্রমুখ ও ‘সংবিত্তি’র সদস্যরা। তাপস রায়চৌধুরিকে এ বছরের ‘সংবিত্তি পুরস্কার’ প্রদান উপলক্ষে।

গোর্কি সদন গ্রন্থাগার: ১১-৭টা। ভ্লাাদিমির মায়াকভ্‌স্কির জীবন ও সময় নিয়ে বইয়ের প্রদর্শনী। ২৫ তারিখ পর্যন্ত।

গগনেন্দ্র প্রদর্শশালা: ২-৮টা। ‘রবীন্দ্রনাথ ও বাংলা নাটক’ বিষয়ে প্রদর্শনী। ‘গণকৃষ্টি নাট্যোৎসব ২০০১’ উপলক্ষে তথ্য ও সংস্কৃতি বিভাগ, পশ্চিমবঙ্গ সরকারের আয়োজন। ২৩ তারিখ পর্যন্ত।

 অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১ 


</TEXT>
</DOC>
<DOC>
<DOCNO>1010113_calcutta.utf8</DOCNO>
<TEXT>


গড়বেতায় সংঘর্ষে মৃত্যুর কথা মানলেন গোয়েন্দারা কলকাতার অপহৃত ব্যবসায়ী হাওড়ায় উদ্ধার, ২ দুর্বৃত্ত ধৃত

যুবকের ঝুলন্ত দেহ লক-আপে

আন্তর্জাতিক কনে ঝুম্পার আইবুড়ো ভাতে শুক্তো, ঘন্ট, দই বিবৃতি অসত্য, বিতর্কও শেষ জানালেন বিচারপতি মাথুর

কেন্দ্র ৩৫৬ জারি না করলে জোট ছাড়বেন, মমতার ইঙ্গিত প্রণবকে সর্বদলীয় বৈঠক হতে পারে: অনিল ‘বেদুইন’ প্রয়াত বিশৃঙ্খলা চলবে না হাসপাতালে, জানালেন বুদ্ধ শীতলতম দিন


</TEXT>
</DOC>
<DOC>
<DOCNO>1010114_11play1.utf8</DOCNO>
<TEXT>
 ২৫ কার্তিক ১৪০৭ শনিবার ১১ নভেম্বর ২০০০

 নাটক সমালোচনা ১.. ছোটরা সবাই সমান ভাল সৌমিত্র বসু 

 শূদ্রক-এর ‘আৱশি দেশের পড়শিরা’ নাটকের দৃশ্য। ছবি অভিজিৎ দাশগুপ্ত ছোটদের নিয়ে নানারকম নাটকের ওয়ার্কশপ হচ্ছে আজকাল। বোধহয় বড়রা বুঝতে পারছেন, যে-আবেগহীন, কল্পনাহীন, মূল্যবোধহীন পৃথিবী তাঁরা সাজিয়ে দিচ্ছেন সন্তানদের চারপাশে, তার প্রতিদ্বন্দ্বী একটি চেতনাও তৈরি করা দরকার। শিল্পই পারে সে-চেতনাকে তৈরি করতে, বিশেষ করে নাট্যশিল্প, যেখানে অনেকে মিলে কাঁধে কাঁধ মিলিয়ে কাজ করতে হয়। বেশ কিছু স্কুলের ছেলেমেয়ে নিয়ে উত্তরপাড়ায় এমন একটি প্রশিক্ষণ শিবির খুলেছি শূদ্রক। তাদেরই প্রযোজনায় কলকাতায় মঞ্চস্থ হল ‘আরশি দেশের পড়শিরা’। 

 দেবাশিস মজুমদারের নাটকে একটি আগলছাড়া ধরন আছে, শুধুমাত্র গল্পটুকু বলে যাওয়ার বাইরেও থিয়েটারের নিজস্ব বৈভব দেখাবার প্রচুর সুযোগ দিয়েছেন তিনি। গোড়ায় সৃষ্টির ইতিহাস বর্ণনা তো মধ্যযুগের বাংলা কাহিনী কাব্যের ধারাকে মনে পড়িয়ে দেয়। নাটকের মূল সমস্যা শুরু হয় একটু পরে, যখন রাজ্যশুদ্ধ মানুষ আয়নায় নিজের মুখ না দেখে তার শত্রুর মুখ দেখতে আরম্ভ করে। বলা বাহুল্য, এই সমস্যার সমাধান দিয়েই শেষ হয় নাটক। 

 প্রারম্ভিক অংশটি যে একটু লম্বা লাগে তার দায় দেবাশিসের, নাকি প্রকল্পনা ও নিয়ন্ত্রণের দায়িত্বে থাকা বিপ্লানু মৈত্রের তা জানা যায় না। তবে সব মিলিয়ে বিপ্লানুর কাজ প্রশংসনীয়। অদ্রিজা দাশগুপ্তের পোশাক ঝলমলে ও রংদার করে তুলেছে গোটা মঞ্চ, বিপ্লানুর কোরিওগ্রাফি তাতে অবিরত অর্থময় সচলতা আনতে পারে। রবিন খাঁড়ার সহযোগিতায় তৈরি তাঁর সুরও নাটকের মজাকে উদ্দীপ্ত রাখে, কখনও ঝিমিয়ে পড়তে দেয় না। 

 ছোটরা খুব সপ্রতিভ এবং স্বতঃস্ফূর্ত। সামান্য দু’একটা সংলাপের ভুল বা পোশাক পাল্টানোর দেরিকেও তারা সামলেছে পেশাদারদের মতোই। চরিত্রলিপিতে তেইশজনের নাম, প্রত্যেকেই নিপুণ, কেউ কাউকে ছাড়িয়ে গিয়ে প্রযোজনার সামগ্রিক বিন্যাসের ক্ষতি করেনি। বোঝা যায়, নিজের জন্য নয়, সবাই মিলে কাজটা করতে খুব আনন্দ পাচ্ছে তারা। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010114_business.utf8</DOCNO>
<TEXT>


কানোরিয়া জুট মিলে বেতন বন্ধ বন্ধ হয়ে গেল জি কে ডব্লিউ ভারতে ঋণ বাড়াবে বিশ্ব ব্যাঙ্ক ইন্টারনেট লিজ্‌ড লাইনে মাসুল কমাচ্ছে ভিএসএনএল লাগাতার ব্যাঙ্ক ধর্মঘটের হুমকি

 সোনা ও রুপোর দর 

 পাকা ৪৫০০ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪২৫০ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৯৫ ৪৭.৩০ ১০ +-------------------+---------------+------------------+ গ্রাম) ১ ৬৫.৫৫ ৬৭.৬০ +-----------------+-------------+ পাউণ্ড রুপোর ৭৯০০ +-------------------+---------------+------------------+ বাট টাকা ১ ইউরো ৪০.১৮ ৪০.৬৩ (প্রতি +-------------------+---------------+------------------+ কেজি) 

 খুচরো ৮০০০ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010101_1khela5.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

ক্রিকেটে বাংলার পতন, দায় কিন্তু কর্তাদেরও কৌশিক দাশ  কলকাতা অধিনায়করা যা সচরাচর করেন না, তা-ই করলেন দেবাং গাঁধী। রবিবার ম্যাচ শেষ হয়ে যাওয়ার পর অপেক্ষমান সাংবাদিকদের বলেই ফেললেন, ‘‘একবার ড্রেসিংরুমে উঁকি মেরে আসুন, হারের কারণটা নিজেরাই বুঝতে পারবেন।’’ ড্রেসিংরুমে কেউ যাননি, তা-ই দেবাংকে বলতেই হল, ‘‘বলতে বাধ্য হচ্ছি, এই হারে দুঃখ পেয়েছে বড় জোর চার-পাঁচ জন। বাকিদের মধ্যে কোনও বিকারই নেই! অল্পে সব পেয়ে গেলে এই হয়। ক’টা ছেলে স্থানীয় লিগে ভাল পারফরম্যান্স করে দলে ঢুকেছে বলুন তো?’’ 

রঞ্জি ট্রফির ইতিহাসে ওড়িশার কাছে প্রথম হারের পর মিনিট পঁয়তাল্লিশ সময় কেটেছে। বাংলা ড্রেসিংরুমে তখন কেউ উঁকি মারলে দেখতে পেতেন একটি রোগগ্রস্ত দলের ছবি। ঘটনা হল, রোগটা কিন্তু নতুন নয়, দীর্ঘ দিনের। বাংলা ক্রিকেটের অস্থি-মজ্জায় ঢুকে যাওয়ার পর তার বহিঃপ্রকাশ ঘটেছে ওড়িশা ম্যাচে। গত চার-পাঁচ বছরে বাংলার পারফরম্যান্সের রেখাচিত্র তৈরি করলে কিন্তু দেখা যাবে, তা ক্রমশ নিচের দিকে নামছে। বছর চারেক আগে রঞ্জিতে সুপার লিগ শুরু হওয়ার পর প্রি-কোয়ার্টার, কোয়ার্টার ফাইনালের গণ্ডিও পেরোয়নি বাংলা। গত বছর সব ক’টি ম্যাচ ঘরের মাঠে পেয়েও সুপার লিগেই ছিটকে যান দেবাংরা। আর এ বার তো পূর্বাঞ্চলের বাধা টপকানো নিয়েই সন্দেহ দেখা দিচ্ছে। 

অথচ তা হওয়ার কথা নয়। বাংলার সৌরভ গঙ্গোপাধ্যায় এখন ভারতের নেতা। ভারতীয় ক্রিকেটের সর্বময় কর্তা জগমোহন ডালমিয়ার নিজের রাজ্য এটা। তা হলে কেন এই হাল হবে বাংলার? সি এ বি এবং ক্রিকেট মহলে কান পাতলে যে কারণগুলো পাওয়া যাচ্ছে, তা কিন্তু সমান ভাবে দায়ী করছে সি এ বি প্রশাসন এবং ক্রিকেটারদের। ক্রিকেটারদের বিরুদ্ধে প্রধান অভিযোগ তালিকাটা এই রকম: ক) বাংলা দলে ঢোকাটা এখন জল ভাত হয়ে গিয়েছে, ফলে হারটা কেউ গায়ে মাখে না খ) ছেলেরা মাঠে নেমে আর তাতে না। গ) সবাই সুখী ক্রিকেটার। 

কিন্তু ঘটনা হল, দোষ কি শুধু ক্রিকেটারদের? উত্তর: না। এই পতনের (ব্যর্থতা আর বলা চলে না) জন্য দায়ী সি এ বি প্রশাসনও। ছাঁকনি ফেলে তাঁদের বিরুদ্ধে যে অভিযোগগুলো পাওয়া যাচ্ছে, তা হল: ক) সি এ বি-তে ক্লাব রাজনীতি এখন এত বেশি, যে তার প্রভাব পড়ছে বাংলা দল নির্বাচনে। খ) সি এ বি প্রেসিডেন্ট জগমোহন ডালমিয়া এবং তাঁর দুই সচিব এখন নিজেদের কাজে এতটাই ব্যস্ত যে বাংলা দল নিয়ে ভাবার সময়ই নেই তাঁদের। গ) সি এ বি-র গাফিলতিতে ক্রিকেটাররা নিজেদের পছন্দ মতো পিচও পাচ্ছেন না ঘরের মাঠে।’’ 

সমস্যা হল, এখনকার অনেক ক্রিকেটারই জানেন, পিঠে একটা বড় ক্লাব স্টাম্প থাকলেই বাংলা দলে ঢোকা অনেক সহজ। বিশেষ করে মোহনবাগান-ইস্টবেঙ্গল হলে তো কথাই নেই। যে কোনও বাংলা দলের তালিকা হাতে নিলেই দেখা যাবে জনা পাঁচেক মোহনবাগান, জনা পাঁচেক ইস্টবেঙ্গলের ক্রিকেটার দলে জায়গা করে নিয়েছেন। ‘‘বাংলা দলে ঢোকাটা অনেকটা বাস ধরার মতো হয়ে যাচ্ছে। একটা বাস ফস্কালে পরের বাসটা তো আছেই।’’ বলছিলেন অনূর্ধ্ব-১৯ দলের প্রাক্তন কোচ গোপাল বসু। বাংলা রঞ্জি জয়ী অধিনায়ক সম্বরণ বন্দ্যোপাধ্যায়ও প্রায় একই কথা বললেন, ‘‘আমাদের সময় জনা কুড়ি ছেলেকে বেছে নেওয়া হত। ওদের মধ্যে থেকেই ঘুরিয়ে ফিরিয়ে খেলানো হত। আর এখন?’’ এখন কী হয়, তা পরিসংখ্যানই বলে দিচ্ছে। গত দু’বছরে প্রায় ৬০জন ক্রিকেটারকে ঘুরিয়ে ফিরিয়ে বাংলা দলে রাখা হয়েছে। এই বছর প্রথম তিনটি ম্যাচেই রাখা হয়েছে ২১জনকে। আর এখানেই ক্লাব রাজনীতির গন্ধ পাচ্ছেন অনেকেই। 

পাশাপাশি বাংলার স্থানীয় ক্রিকেট কতটা ফলদায়ী, তা নিয়েও প্রশ্ন উঠে যাচ্ছে। তালতলা, পুলিশ, কাস্টমস ইত্যাদি মাঠে ‘মিসহিট’-ও ছয় হয়ে যায়। এ সব মাঠ থেকেই রঞ্জি খেলার প্রস্তুতি নিয়ে আসেন বাংলার ক্রিকেটাররা। আর স্থানীয় লিগে মারা ছয়গুলো লোপ্পা ক্যাচ হয়ে যায় ইডেনের মতো বড় মাঠে। গোপাল তো স্থানীয় লিগ যে ভাবে চলে, তারই বিরোধী। কিন্তু মুস্কিল হল, এই সমস্যার আশু সমাধান এই মুহূর্তে সি এ বি-র হাতে নেই। কারণ, বড় মাঠের অভাব। 

বাংলা ক্রিকেটের আর একটা দুর্ভাগ্য, ডালমিয়ার মতো ক্ষমতাশালী কর্তা সি এ বি প্রেসিডেন্ট হওয়া সত্ত্বেও বাংলা দল নির্বাচনে ক্লাব রাজনীতির অভিযোগ উঠছে। এর কারণ একটাই। এত দিনে মোটামুটি স্পষ্ট হয়ে গিয়েছে ডালমিয়া সি এ বি-র প্রেসিডেন্ট হয়েও আর সে ভাবে ঘরোয়া ক্রিকেটের উপর নজর দিচ্ছেন না। না হলে কেন সৌরভ বার বার পিচের কথা বলা সত্ত্বেও বাংলা পছন্দ মতো পিচ পাবে না ইডেনে? কেন প্রতি বছরের ম্যানেজার্স রিপোর্ট চাপা পড়ে থাকবে সরকারি ফাইলের মতো? 

ভাল ক্রিকেটার+দক্ষ প্রশাসন+পেশাদার কোচ= ভাল ফল। এই সরল সমীকরণটা কিন্তু সি এ বি যত তাড়াতাড়ি বুঝবে, বাংলা ক্রিকেটের ততই মঙ্গল। নিখিল, রোহন, দেবাং, লক্ষ্মীরতনদের যে প্রতিভার ভাঁড়ার শূন্য তা অনেকেই মানেন না। দরকার মাথার উপর এমন লোকেদের যাঁরা এঁদের কাছ থেকে চাবকে খেলা আদায় করে নিতে পারবেন। অরুণলাল দায়িত্ব ছেড়ে দিলেও সি এ বি-র নিশ্চয়ই এমন অর্থাভাব হয়নি যাতে ভিন রাজ্য থেকে পেশাদার কোচ আনা যাবে না। আর ডালমিয়া একটু সক্রিয় হলেই বন্ধ হতে পারে দল নির্বাচনের রাজনীতি। 


</TEXT>
</DOC>
<DOC>
<DOCNO>1010117_14cine1.utf8</DOCNO>
<TEXT>
 ২৮ আশ্বিন ১৪০৭ শনিবার ১৪ অক্টোবর ২০০০

 সিনেমা 

 সমালোচনা ১.. মণ্ডপের আলোকসজ্জা কেবলই জয়া গৌতম চক্রবর্তী শেষ ঠিকানা 

 সব্যসাচী, জয়া শীল, আশিস বিদ্যার্থী 

 মাতৃপূজায় অঞ্জলি দিতে গিয়াছিলাম। দেখিলাম, মা শুধু পোশাকেই আধুনিক হইয়াছেন। পরনে নারীস্বাধীনতা, দু’ হাজার সাল ইত্যাদি হরেক কিসিমের অঙ্গবস্ত্র। কিন্তু অন্দরে? টলিউডের ভিজে এঁটেল মাটি কাদা-প্যাচপ্যাচ করিতেছে। 

 মা মানে বঙ্গসিনেমা। দেবীপক্ষে ঢ্যা রা রা রা রেকারিং ডেসিমেলের ন্যায় অনেক বাংলা ছবি মুক্তি পায়। সে রকমই একটি ছবি দেখিয়া জননীকে পুস্পার্ঘ্য প্রদান করিব ভাবিয়াছিলাম। ছবির নাম শেষ ঠিকানা। পরিচালক: প্রভাত রায়। পূজার বাজারে শ্রীভূমি, নেবুতলা, বাবুবাগান ইত্যাদি মণ্ডপের যেমন বহুৎ ঘ্যাম, টলিউডে প্রভাতেরও তদ্রুপ। ‘প্রতিদান’, ‘শ্বেতপাথরের থালা’, ‘লাঠি’ ইত্যাদি কত ছবিতে যে আমাদের চমকাইয়া দিয়াছেন। গত পূজায় তো ‘কোটি টাকার বাংলা ছবি’ও তৈরি হইয়াছিল তাঁর হাতে। অগত্যা ওই সিদ্ধান্ত! আর কোত্থাও না, প্রভাত রায়ের মণ্ডপেই ঢুঁ মারিব। 

 মণ্ডপটি আধুনিক সাজে সজ্জিত। নারীস্বাধীনতা, দু’ হাজার সাল, মুম্বইয়ের আশিস বিদ্যার্থী, অবতার গিল, ভাংরা নাচ কী না আছে তাহাতে? একটি জায়গা তো রীতিমতো জি হরর শো! পক্ককেশিনী ঠাকুমা সুপ্রিয়া মৃত্যুশয্যায়। নায়িকা পাশের ঘরে। হঠাৎ ঠাকুমা আসিলেন। বলিলেন, মেয়েদের জীবনটা পথ চলা। শেষ ঠিকানায় যখন পৌঁছবি, দেখবি আনন্দ আছে। 

 যে ঠাকুমা ক্ষণকাল পূর্বেও মৃত্যুশয্যায় ছিলেন, তিনি এ ঘরে? এ ভাবে একলা একলা আসিয়াছেন? নাতনি বলিল, ‘চল ঠাকুমা, তোমাকে পৌঁছে দিই।’ উত্তরে উইগ-পরা সুপ্রিয়া গা-ছমছমে হাসি দিলেন। বলিলেন, ‘আমি যে অন্য ঘরে চলে গেছি। অনেক দূরে, দিদিভাই।’ 

 উপরোক্ত সংলাপগুলি তাও মন্দের ভাল। এক্ষণে অন্য কিছু সংলাপের নমুনা দিই। নায়ক সব্যসাচী চক্রবর্তী প্রথম আলাপেই নায়িকা জয়া শীলকে একটি সাঙ্ঘাতিক কথা জানাইলেন। ‘‘মেয়েদের জীবনে বিপদ মন্ত্রীর গাড়ির মতো সাইরেন বাজিয়ে আসে না। তা আসে নিঃশব্দে, কেউটে সাপের মতো।’’ কী অসাধারণ আপ্তবাক্য! ধাক্কা সামলাইতে-না-সামলাইতে আরও জোরদার ধামাকা! স্বামী সঞ্জীব দাশগুপ্ত স্ত্রী জয়াকে বলিতেছে, ‘‘আমাদের সমাজে, যেখানে কুকুরের বাচ্চা হলে স্কচের বোতল খোলা হয়, একটা মেয়ের শাড়ি খুলতে সেখানে বেশি সময় লাগে না।’’ দীর্ঘশ্বাস ফেলিয়া বুঝিলাম, পূজায় উত্তর কলকাতার গুরুত্বই আলাদা। কুমারটুলি ঠাকুর সাপ্লাই করে, চিৎপুর ডায়লগ! 

 তবে হ্যাঁ, প্রভাতমণ্ডপে একটি নূতন মূর্তি দেখিয়া চমৎকৃত হইয়াছি। তিনি এ ছবির নায়িকা জয়া শীল! দেবীপক্ষে অনেকেই স্যাটেলাইট চ্যানেলে বুদ্ধদেব দাশগুপ্তের ‘উত্তরা’ দর্শন করিয়াছেন। সেই উত্তরাই এই ছবির নায়িকা। ধন্যবাদ, প্রভাত! বহুকাল ধরিয়া টলিউডে সেই এক ছবি। ঋতুপর্ণা-শতাব্দী-ইন্দ্রাণী। থোড়-বড়ি-খাড়া আর খাড়া-বড়ি-থোড়। আপনি তাও নূতন স্বাদের ‘মিষ্টিমুখ’ করাইলেন। 

 জয়া শীলই এ ছবির অন্যতম চমক। শান্ত আটপৌরে ঘরোয়া। সত্যের খাতিরে বলা উচিত, ওই সৌন্দর্যে নাই ঋতুপর্ণার গ্ল্যামার, নাই ইন্দ্রাণী হালদারের স্বতঃস্ফুর্ততা। কিন্তু অভিনয়ের দীপ্তি? ক্ষণে ক্ষণে চমকাইয়া দেয়। শেষ কয়েক মিনিট জয়ার দ্বৈত চরিত্র। মা, মেয়ে দুই সাজেই তিনি। 

 ছবির গল্প? এ ছবির গল্প, চিত্রনাট্য, সংলাপ সবই প্রভাত রায়ের সৃষ্টি। প্রথম দৃশ্যেই বনেদি বাড়ির ঠাকুরদালান। নায়িকা গান গাইয়া পূজা করিতেছে। বাড়িতে তাহার দাদার বন্ধু সব্যসাচী চক্রবর্তী আসিয়াছে। 

 অতঃপর নানা ঘটনা, দুর্ঘটনা। জমাদারের মেয়ে কেরোসিন ঢালিয়া নিজেকে শেষ করিয়া দিতে যাইতেছিল, নায়িকা তাহাকে বাঁচাইল। সহপাঠিনী আয়ুষী দেকে কলেজের লাইব্রেরিয়ান ‘রেপ’ করিতে গিয়াছিল, তাহাকেও বাঁচাইল। অতঃপর সব্যসাচীর জন্য তাহার মন উচাটন করিল। কিন্তু সব্যসাচী যে আয়ুষীকে বিবাহের কথা দিয়াছে! অতএব, সে চিঠিতে বলিল নায়িকা যেন তাহার মুম্বইয়ের বন্ধু সঞ্জীব দাশগুপ্তকে বিবাহ করে। যে নায়িকা জাতপাত না মানিয়া জমাদারের মেয়েকে বাঁচাইতে ছুটিয়াছিল, কলেজের লাইব্রেরিয়ানকে ক্ষমা চাহিতে বাধ্য করিয়াছিল, সে ব্যক্তিস্বাতন্ত্রের মুখে নুড়ো ঝাঁটা গুঁজিয়া দিল। ফোঁস ফোঁস করিয়া কাঁদিতে কাঁদিতে সঞ্জীবকে বিবাহ করিল। 

 পরবর্তী দুই রিল ‘দহন’ ছবির প্রভাব। মুম্বইয়ের জীবনে বীতশ্রদ্ধ জয়া ডিভোর্স চাহিল, স্বামী সঞ্জীব রাগিয়া স্ত্রীকে ধর্ষণ করিতে চাহিল। এ বার দেখা দিলেন আশিস বিদ্যার্থী। নারীবাদী চিত্র পরিচালক। আসলে তিনি বাজারের দিকে তাকাইয়া আর্ট ফিল্ম তৈরি করেন। মুখে নারীবাদী কথা বলেন, অথচ নারীকে পণ্য করেন। অসাধারণ চরিত্র, কিন্তু আশিস ঝুলাইয়া দিয়াছেন। চরিত্রটির ‘কমপ্লেক্স’ ঠিক ফুটিল না। সঞ্জীব বরং ভিলেন স্বামী হিসাবে চমৎকার মানাইয়া গিয়াছিলেন। 

 যাহা হউক, এই আশিসের বাড়িতে জয়ার শাড়িতে আগুন লাগিল। মুখে পোড়া দাগ হইল। অতঃপর আরও চমক। সব্যসাচী চক্রবর্তীর সঙ্গে জয়ার বিবাহ হইল। তাহারা বুড়া হইল। শেষ দৃশ্যে বুড়ি জয়ার সামনে তরুণী জয়াকে দেখা গেল। আবার চমক! সেই তরুণীর প্রেমিক ‘মহাপ্রভু’ যীশু সেনগুপ্ত। পরিশেষে জানা গেল, শেষ ঠিকানা মিন্‌স সন্তান! মানুষ আসলে সন্তানের মধ্যে নিজেকে রাখিয়া যায়। 

 আমরা, দর্শকরা অবশ্য শেষ প্রশ্নটির উত্তর পাই নাই। ভাংরা নাচ, নারীবাদী পরিচালক এতো ভ্যানতাড়া প্রভাতবাবুকে গুঁজিতে হইল কেন? জি হরর শো কিংবা চিৎপুরমার্কা ডায়লগ লিখিতে হইল কেন? শুধুই গ্রামবাংলার কথা ভাবিয়া? যে প্রভাত রায় একদা ‘লাঠি’ বা ‘শ্বেতপাথরের থালা’র ন্যায় ছবি উপহার দিয়াছিলেন, তাঁহার আত্মবিশ্বাস আজ এতটাই টলিয়াছে? 

 দুর্গতিনাশিনী দুর্গা! পরের বার মর্ত্যে আসিবার আগে আমাদের দুঃখের কথা ভাবিও। টালিগঞ্জকে রক্ষা করিও, মা! সিনেমা সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1011114_crossword.utf8</DOCNO>
<TEXT>
 ২৮ কার্তিক ১৪০৮ বুধবার ১৪ নভেম্বর ২০০১

 শব্দছক ৯৯০ পাশাপাশি উপর-নীচে 

 ১ খোঁজ, ১ তরল জিনিসের অনুসন্ধান। নীচে পড়ে থাকা ৩ নিজের অংশ। প্রকৃতি বা ২ বড় লেখকদের ভাব। একটা ৬ মানুষজনের বড় অস্ত্র। সঙ্গে ৩ সুরের ঢেউ। হৃদ্যতাপূর্ণ ৪ খারাপ বা মন্দ ব্যবহার। ভাগ্য। ৯ একেবারে ৫ সূর্যের নিঃস্ব, পুজো-আর্চা। অসহায়। ৬ বন্ধু। ১০ নখের আঁচড়। ৭ উকিলদের কথা ১১ বের করার কায়দা। সতর্কীকরণের ৮ দক্ষিণ ভারতের জন্য উক্তি। ভাষা বিশেষ। ১২ চরকা কাটা ১২ ধূর্তের এতে সুতো থেকে পড়লে হাতে বোনা রেহাই পাওয়া কাপড়-জামা মুশকিল। পরিধানকারী। ১৪ সচেষ্টতা, ১৩ যা ভাষায় ক্ষিপ্রকারিতা। প্রকাশ করা ১৬ এ সময় পাখিরা যায় না। বাসায় ফেরে। ১৫ ১৮ যার দ্বারা শরৎচন্দ্রকে বেষ্টন করা যায়। এ রকম ১৯ মনোরম কথাশিল্পী শব্দকারী হাঁস। বলা হয়। ২০ ইউরোপ, ১৭ আমেরিকা মণিমুক্তোর প্রভৃতি কারবারি। পাশ্চাত্য দেশ। ২০ আরতির জন্য ২১ কথিত আছে এটি ব্যবহৃত খাওয়ার পর পাঁচটি ধনঞ্জয় প্রদীপ। শ্বশুরবাড়ি ২২ মেয়েদের ত্যাগ হাতের অলংকার করেছিলেন। বিশেষ। ২২ কারও কারও এতে ২৩ আবির্ভাব। নাকি স্বভাব ২৪ হাটে নষ্ট হয়ে যায়। কেনা-বেচার ২৩ অত্যন্ত ভাল। জন্য নির্মিত ২৬ পাকিস্তানের চালাঘর। উল্লেখযোগ্য ২৫ প্রলয়কালে শহর। শিবের উদ্দাম ২৮ তাসের রং নাচ। বিশেষ। ২৭ ধান রাখার ৩০ অত্যন্ত গোলাঘর। মহিমাপূর্ণ। ২৯ সমাজে ৩১ পানের পিক। থাকতে হলে ৩২ দমন করা শক্ত পরস্পরের যা এমন। থাকা উচিত। ৩৩ যে মালা দিয়ে ৩২ কোনও পতিত্বে মানুষের বরণ করা হয়। সঙ্গে যা ৩৪ হিন্দু করা উচিত নয়। পুরাণোক্ত ৩৪ তৃতীয় যুগ। শ্রীকৃষ্ণের ৩৫ রঙ্গ প্রতিষ্ঠিত পরিহাসপ্রিয়। নগর। ৩৭ ধনপতি ৩৫ আতশবাজি সদাগরের বিশেষ। প্রথমা স্ত্রী। ৩৬ প্রতিটি প্রাণীই যা। ৩৮ যে ঘরে রান্না হয়। ৩৯ যার মনে দয়া মায়া আছে। ৪০ আজও অনেক মেয়েকে শ্বশুরবাড়ি গিয়ে যা সহ্য করতে হয়। 


</TEXT>
</DOC>
<DOC>
<DOCNO>1010223_17cine.utf8</DOCNO>
<TEXT>
 ৫ ফাল্গুন ১৪০৭ শনিবার ১৭ ফেব্রুয়ারি ২০০১

 সিনেমা সমালোচনা .. শেষ রক্ষা হল না মানস বিশ্বাস 

 শেষ বিচার 

 তাপস, শতাব্দী, রূপা, সন্তু অনেকদিন পর সুখেন দাসের ছবি। শেষ বিচার। এবার তাঁর হাতিয়ার শতাব্দী। কিন্তু ব্যবহার করতে না জানলে ব্রহ্মাস্ত্রও ভোঁতা হয়ে যায়। এক্ষেত্রেও তাই হল। তাপস, শতাব্দী, সন্তু, রূপা, শুভেন্দু এত সব নামী দামি অভিনেতা অভিনেত্রী থাকা সত্ত্বেও স্রেফ ব্যবহার করতে না পারার জন্য জমে উঠল না শেষ বিচার। 

 তবু তাপস আর শতাব্দী ছবিটিকে বিশ্বাসযোগ্য করে তুলতে চেষ্টার কোনও কসুর করেননি। আসলে, মোটামুটি একটা গল্প, বেশ ভাল গান, আর আন্তরিকতা এটাই সুখেন দাসের ঘরানা। তা এই ছবিতে গান আর আন্তরিকতা থাকলেও কোনও নির্দিষ্ট গল্প নেই। 

 তবে অনেক দিন পর ছবি করতে এলেও অন্তত একটা ব্যাপারে পরিচালক বেশ যুগোপযোগী কাজ করেছেন। ইদানীংকালের পরিচালকদের মতোই ছবি করার সময় শহরের পাশাপাশি গ্রামের দর্শকদের কথাও মাথায় রেখেছেন। কারণ গ্রামে বাংলা ছবির দর্শক অনেক বেশি। বাংলা ছবির ব্যবসাও তাই শহরের চেয়ে গ্রামে ভাল হয়। 

 গ্রামের ছেলে স্বরূপ (তাপস পাল) এই ছবির নায়ক। শহরে এসেও সে গ্রাম্য আদবকায়দা ভোলেনি। পরিস্থিতির চাপে শতাব্দীকে বিয়ে করতে হলেও শহুরে বউয়ের সঙ্গে বিড়ি খেতে খেতে প্রেম করে। তাপস শতাব্দীর এ রকম অবাস্তবতা ফুটিয়ে তুলতেও অসুবিধে হয়নি। 

 তবে একটা ব্যাপার বুঝতে বেশ কষ্ট হল। পাড়ার ছুটকো মস্তানদের সামনে, মেয়ের বাবার উপস্থিতিতে শতাব্দীর সঙ্গে তাপসের বিয়ে হয়ে গেল। অথচ একই পাড়ায় থেকেও স্বরূপের মা (সুমিত্রা মুখোপাধ্যায়) ছোটছেলের সেই বিয়ের খবর জানতে পারলেন না। 

 যে গ্রামতুতো সুখেনদা দীর্ঘদিনের সম্পর্কের কারণে স্বরূপকে তিন শতাংশ সুদে কোনও সিকিওরিটি ছাড়াই পঁচিশ হাজার টাকা ধার দিয়ে দেয়, সেই দাদার যে কলকাতায় একটা বাড়ি, ফ্যাক্টরি আছে, সেটা স্বরূপ জানেনা। 

 বড় ছেলে অরূপের (সন্তু মুখোপাধ্যায়) বউ (রূপা গঙ্গোপাধ্যায়) শাশুড়িকে ভরা পার্টিতে অপমান করে। রূপাকে সাবলীল মনে হল এই দৃশ্যে। 

 কিন্তু তেমন পরিস্থিতিতে এমন একজন ছোট বউকে স্বপন সাহাদের ছবিতে দেখা যায়, যে বড় বউকে শায়েস্তা করতে পারে। এমন পরিস্থিতিতে শতাব্দী যথেষ্ট উপযোগী হতে পারতেন। পারলেন না, কারণ পরিচালক সেই সুযোগ রাখেননি। 

 অনেকদিন পরে বাংলা ছবিতে ভাল গান শোনা গেল। অজয় দাসকে ধন্যবাদ। 

 আর হ্যাঁ, শেষ দৃশ্যে ভিলেনের চোখে লঙ্কার গুঁড়ো ছুড়ে দেওয়ার দৃশ্যটা (সৌজন্য: মির্চ মশালা) বড় চোখে লাগল। ওটা না থাকলেও কিছু যেত আসত না। সিনেমা সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010706_kothae.utf8</DOCNO>
<TEXT>


২১ আষাঢ় ১৪০৮ শুক্রবার ৬ জুলাই ২০০১ তুলির টানে নারী ও নগরী

উছবির মতো’ শহর নয় বলেই হয়ত কলকাতা বারবার টানে আঁকিয়েদের। যেমন বলছেন চিত্রকর অশোক মল্লিক, ‘আমার জন্ম কলকাতায়। নাগরিক বাস্তব, আভিজাত্যের অভিজ্ঞতা, মধ্যবিত্তের দিন যাপন যেমন, তেমনি শহরের জ্যামিতি সবই আসে আমার ভাবনায়।’ ক্যানভাসের উপর অ্যাক্রিলিকে তিনি এঁকেছেন কয়েকটি নারীর উন্মুখতা, পুরনো সময়ের অবরোধ থেকে এই সময়ের দিকে।

গ্যালারি ৮৮: ১১-৭টা (সোমবার ২-৭টা)। অশোক মল্লিকের ছবি। ২৮ তারিখ পর্যন্ত। (রবিবার বাদে)।

চিত্রকলা ও নাটক ভাস্কর্য রাণু মুখার্জি গগনেন্দ্র মঞ্চ প্রদর্শশালা: (অ্যাকাডেমি): ২-৮টা। সন্ধ্যা ৭টা। প্রবোধেন্দুনাথ ‘অনাম্নী ঠাকুরের ছবি। ১১ অঙ্গনা’। তারিখ পর্যন্ত। স্বপ্নসন্ধানী। মূল কাব্যনাট্য- বুদ্ধদেব বসু। নির্দেশনা- কৌশিক সেন। গানের আসরে চলচ্চিত্র

আউট্রাম ক্লাব (৩ অক্সফোর্ড বুক আউট্রাম স্টোর গ্যালারি: ষ্ট্রিট, বিকেল ৫টা। কলকাতা-১৬): ওয়াল্ট ডিজনির দ্বিজেন্দ্রলাল নতুন ছবি ‘১০২ রায়, অতুলপ্রসাদ, ডালমেশিয়ানস’-এর রজনীকান্ত ও প্রাক্‌-মুক্তি দিলীপকুমার প্রদর্শন। সঙ্গে রায়ের গানের খাওয়াদাওয়া, ক্যাসেট খেলা, ‘সমর্পণ’ প্রতিযোগিতার প্রকাশ করবেন হরেক মজা। শুধু কৃষ্ণা ছোটদের জন্য। চট্টোপাধ্যায়। আয়োজনে শিল্পী অক্সফোর্ড বুক সুদেষ্ণা। স্টোর গ্যালারি। আয়োজনে ‘অরো আর্টস’। আলোচনা সভা বিবিধ

সাহিত্য কলা মন্দির: অকাদেমি সন্ধ্যা ৬-৩০। সভাঘর কবীরের (জীবনতারা ভবন, জীবন-কাহিনী তারাতলা মোড়): নিয়ে এক অঙ্কের বিকেল ৫-৩০। গীতিনাট্য। ‘দ্বিভাষিকতা কবীরের ভূমিকায় ও সাহিত্যের শেখর সেন। আত্মপরিচয়’ আয়োজনে বিষয়ে বলবেন ‘অনামিকা কলা অশ্রুকুমার সঙ্গম’। সিকদার। আয়োজনে সাহিত্য অকাদেমি। শনিবার বিকেল পাঁচটায় ভবানীপুরের সিগাল বুক স্টোরে ‘অবাক জলপান’ বিষয়ে আড্ডা দিতে বসবেন জয়া মিত্র, মলয় মুখোপাধ্যায়, জয়ন্ত বন্দ্যোপাধ্যায় প্রমুখ। যোগ দিতে পারেন যে কেউ। অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১


</TEXT>
</DOC>
<DOC>
<DOCNO>1010208_4rabidhara.utf8</DOCNO>
<TEXT>
 ২১ মাঘ ১৪০৭ রবিবার ৪ ফেব্রুয়ারি ২০০১

 রবিবাসরীয় ধারাবাহিক রহস্য উপন্যাস: ৪৩ জলে দস্যু ডাঙায় বাঘ শেখর বসু 

 ছবি: সুব্রত চৌধুরী প্রতি রাতে খাওয়ার টেবিলে বেশ গল্প জমে। আজ আর তেমন জমল না। ডেভিস থেকে থেকেই অন্যমনস্ক হয়ে যাচ্ছিল। শুধু এখন বলে নয়, সন্ধে থেকেই ওর মধ্যে কেমন যেন একটা আনমনা ভাব। কথা বলতে বলতে চুপ করে যাচ্ছিল হঠাৎ। সব প্রশ্ন বোধহয় ওর কানেও যাচ্ছিল না। অন্যান্য দিনের তুলনায় সন্ধের আসরে হুইস্কি একটু বেশিই খেয়ে ফেলেছিল। 

 ডেভিসের অন্যমনস্ক থাকার কারণটা নিজের মতো করে ব্যাখ্যা করে নিয়েছিলেন পূর্ণ চ্যাটার্জি। হ্যাঁ, এ ছাড়া হাসিখুশি মানুষটার আচমকা গম্ভীর হয়ে যাওয়ার আর কোনও কারণ নেই। অল্পের জন্য ভয়ংকর এক বিপদের হাত থেকে বেঁচে গিয়েছে সবাই। বনরক্ষীদের পেট্রল ঠিক সময়ে এসে না পৌঁছলে এখন কে কী অবস্থায় থাকত কে জানে! 

 ইনভেস্টিগেটিং পুলিশ অফিসার সামন্ত মানুষটি খুব ভাল। লঞ্চে এসে ইনকুয়ারি শেষ করার পরে ডেভিসকে বলেছিলেন  আপনারা যদি পুলিশ এসকর্ট চান, আমরা দিতে পারি। 

 ডেভিসের বেশ সাহস আছে, ধন্যবাদের সঙ্গে সাহায্য প্রত্যাখ্যান করে বলেছিল: ডাকাতদের একটা অ্যাটেম্প্‌ট্‌ অ্যাবরটিভ হয়েছে। শুধু তাই নয়, একটা ডাকাত ধরাও পড়েছে  মনে হয়, এখন আমাদের ওপর আর কোনও অ্যাটাক হবে না। তা ছাড়া আমাদের কাজ শেষও হয়ে এসেছে, আমরা আর দু-একটা দিন পরেই চলে যাব। 

 ডেভিসের এই কথাটা বেশ ভাল লেগেছিল পূর্ণ চ্যাটার্জির। মানুষটার কথার মধ্যে যথেষ্ট যুক্তি আছে। বিদেশ-বিভুঁইয়ে এসে এই ধরনের একটা গোলমেলে পরিস্থিতির মধ্যে পড়ে মাথা ঠাণ্ডা করে এমন কথা বলতে পারা কম নয়। তবে ডাকাতদের কাছ থেকে উদ্ধার-করা বাদশাহি আমলের ওই মুদ্রাগুলো দেখে ডেভিসের অমন হইহই করার কোনও মানে হয় না। কোন্‌ ভাঙা মন্দির থেকে ডাকাতটা ওগুলো পেয়েছে জানার জন্যে পুলিশ অফিসারকেই জেরা শুরু করে দিয়েছিল। অফিসার স্পষ্ট ভাষায় বলেছিল: ডাকাতের কথা বিশ্বাস করার কোনও মানে হয় না। এটা নির্ঘাত অন্য কোনও এলাকার ডাকাতি-করা মাল। ভাঙা মন্দির থেকে পাওয়া-টাওয়া  এ সব বানানো গপ্পো। 

 চোর-ডাকাত নিয়ে যারা দিনরাত্তির ঘাঁটাঘাঁটি করে, তারা খুব সহজেই ওদের সত্যিমিথ্যেগুলো ধরতে পারে। পূর্ণ চ্যাটার্জির সন্দেহ নেই যে, পুলিশের অনুমানটাই নির্ভুল। কিন্তু ডেভিসের ধারণা, ডাকাতের গপ্পোটা ঠিক। পূর্ণ চ্যাটার্জি লক্ষ করে দেখেছেন  এই মানুষটা অনেক কিছু জানে, কিন্তু কিছু ব্যাপারে বড্ড কুসংস্কারাচ্ছন্ন। ওর ধারণা তন্ত্রমন্ত্র সব ধরনের ভেলকি দেখাতে পারে। তান্ত্রিক আর ফকিরের ওপর খুব আস্থা। বিশ্বাস করে এদের সব তুকতাকই অব্যর্থ। হিরু গুনিনের মতো লোকেরা এদের মাথা আরও বেশি করে খারাপ করে দিয়েছে। উদ্ভট যে-কোনও জিনিসই বিশ্বাস করিয়ে ছাড়ে। ব্যাঘ্রবন্ধন নিয়ে কম গল্প শুনিয়েছে হিরু! আজগুবি সব গল্প। কিন্তু বলার ভঙ্গি এমনই যে, সবাই হাঁ করে শোনে। তবে হ্যাঁ, লোকটা বিচিত্র সব গল্প শুনিয়ে আসর মাত করে দিতে পারে বটে। কিন্তু এই লোকটাকেই আবার সঙ্গে নিয়ে যায় বনরক্ষীরা টাইগার প্রজেক্টের কোর-এরিয়ায় বাঘের পায়ের ছাপ গোনার সময়। কেন? না, এই গুনিন মন্ত্র পড়ে বাঘের মুখ বেঁধে দিলে কেউ আর বাঘের পেটে যাবে না। হঠাৎই একটু খটকা লাগল পূর্ণ চ্যাটার্জির। বনরক্ষীরা যখন লোকটাকে এত তোয়াজ করে সঙ্গে নিয়ে যায়, ব্যাপারটার মধ্যে কি কিছুটা সত্যি আছে! 

 একটু আগে রাতের খাওয়া শেষ করে ওপরে নিজের ঘরে চলে এসেছেন পূর্ণ চ্যাটার্জি। কৌশিক থাকলে ওর সঙ্গে খানিকক্ষণ গল্পগুজব চলত এখন। অসুস্থ অধ্যাপকের সেবার জন্যে ক’টা দিন ও লঞ্চ- ছাড়া। কাল-পরশু ফিরবে। জোসি-ডেভিসেরও এই সুন্দরবন সফর শেষ হচ্ছে কাল-পরশুর মধ্যেই। দেখতে দেখতে বেশ ক’টা দিন কেটে গেল নদীর ওপরে। কী অসাধারণ বনভূমি, নদীনালার কত রকম চেহারা! চোখ ফেরানো মুশকিল। 

 শেষকালে একটা শুধু ঝঞ্ঝাটের মধ্যে পড়তে হয়েছিল। তবে গুলি বেরিয়ে গেছে কানের পাশ দিয়ে। বনরক্ষীদের পেট্রলের চোখে না পড়ে গেলে ডাকাতরা কী কাণ্ড করত কে জানে! যা হতে পারত তা ভাবতে গিয়ে মেরুদণ্ডে ঠাণ্ডা স্রোত বয়ে গিয়েছিল চ্যাটার্জির। তার পরেই মনে হয়েছিল, পুলিশ-পাহারা না নিয়ে ডেভিস বোধহয় ভুলই করেছে! 

 পুলিশ অফিসার নিজে থেকেই এসকর্টের কথা বলেছিলেন। প্রয়োজন না থাকলে নিশ্চয়ই বলতেন না। পুলিশ-পাহারা না নেওয়ার ব্যাপারে ডেভিসের কথা তখন বেশ যুক্তিপূর্ণ মনে হয়েছিল পূর্ণ চ্যাটার্জির। কিন্তু এখন আর তা মনে হচ্ছে না। নির্জনতা কাল পর্যন্ত কী আশ্চর্য রকমের উপভোগ্য ছিল, কিন্তু মানুষটি হঠাৎই বুঝি লোকালয়ের পরিচিত কিছু শব্দ শোনার জন্যে ব্যাকুল হয়ে উঠলেন। 

 আর একটা খাঁড়ির কাছে নোঙর ফেলেছে এম ভি সদাগর। এ এক আশ্চর্য জগৎ। সন্ধের ঠিক পরেই ঝুপ করে নিশুতি রাত নেমে পড়ে। আড্ডার মধ্যে সময় গড়ায়। কিন্তু একা থাকলে এখানে সময় থেমে যায়, কিংবা খুব ধীরে চলে। 

 একা বিছানায় একটুখানি এপাশ-ওপাশ করলেন পূর্ণ চ্যাটার্জি। নদীতে জল বোধহয় বাড়ছে। ছোট-ছোট ঢেউ লঞ্চের গায়ে ভাঙছে। দরজা-জানলা বন্ধ থাকা সত্ত্বেও সেই শব্দ কানে ভেসে আসছিল চ্যাটার্জির। বোধহয় একটু জোর হাওয়া ছেড়েছে। লঞ্চ অল্প অল্প দুলছে। সেই দুলুনি উনি অনুভব করতে করতে লেপটাকে পায়ের ওপর থেকে তুলে গলা পর্যন্ত টেনে দিলেন। নির্জনতা আবার একটু-একটু করে উপভোগ্য হয়ে উঠছিল ওঁর কাছে। 

 ভোরবেলায় উঠেছেন, আজ দুপুরে আবার বিছানায় একেবারেই গড়ানো হয়নি; সারা শরীর কাঁপিয়ে লম্বা একটা হাই উঠল। ঘুমের দিকে এগোবার আগে ওঁর মনে হয়েছিল  এমন রাতে এ এলাকার অনেকেই এখন ঘুমিয়ে পড়েছে। যারা জেগে আছে তারাও ঘুমোবে শিগ্‌গির। 

 কিন্তু পূর্ণ চ্যাটার্জি জানতেন না যে, এই এলাকার কেউ-কেউ সারা রাত জেগে থাকার জন্যে তৈরি। এই লঞ্চের নীচের তলাতেই তেমন কয়েকজন আছে। ডেভিস নিজের ঘরে। টেবিলের ওপর একটা নক্‌শা বেছানো। ঝুঁকে পড়ে নক্‌শাটা দেখছিল ডেভিস। নিছক চোখের দেখা নয়, যাকে বলে স্টাডি । বহুক্ষণ ধরে নক্‌শা দেখার পরে একটা ছোট নোটবুকে কী সব যেন ও নোট করে নিয়েছিল। 

 একটু পরেই দরজায় মৃদু দুটো টোকা পড়ল। সঙ্গে সঙ্গে নক্‌শাটা ভাঁজ করে ছোট চৌকো-গোছের বাক্সে ঢুকিয়ে ফেলে ডেভিস বলল, ‘কাম ইন।’ 

 বলার একটু পরে দরজা ঠেলে ঘরে ঢুকল গণেশ। সাহেব ওর দিকে তাকাতেই গণেশ বলল, ‘হিরু এখন আপনার সঙ্গে একবার দেখা করতে চায়।’ 

 অবাক হয়ে ডেভিস জিজ্ঞেস করল, ‘এখন? হোয়াই?’ 

 মাথা চুলকে উত্তর দিল গণেশ, ‘‘আমি জিজ্ঞেস করেছিলাম। আমারে কিছু বলতে চায় না। খালি বলে  যা কওয়ার সাহেবরে ক’ব। তুমি এখন একবার খবর দাও। খুব জরুরি। সাহেবের দু’ মিনিটের বেশি সময় নেব না।’’ 

 ডেভিসের কপালে কয়েকটা ভাঁজ পড়েছিল। ভুরু নাচিয়ে বলল, ‘ঠিক আছে, ডাকো। কল হিরু হিয়ার।’ 

 সঙ্গে সঙ্গে গণেশ বেরিয়ে গেল ঘর থেকে, একটু বাদে ফিরে এল গুনিন হিরু মণ্ডলকে সঙ্গে নিয়ে। হিরুর পরনে চেককাটা লুঙ্গি, গায়ে ফতুয়া। গলায় জড়ানো একটা কালো চাদর। এসেই শরীর ঝুঁকিয়ে সাহেবকে একটা নমস্কার করে নিয়েছিল। হিরুর দুটো চোখই টকটকে লাল, গায়ে গাঁজার কটু গন্ধ। 

 ডেভিস তীক্ষ্ণ চোখে হিরুকে দেখে নেওয়ার পরে জিজ্ঞেস করল, ‘তুমি কেন এখন আমার সঙ্গে দেখা করতে চাও?’ 

 হিরু হাত জোড় করে বলল, ‘ছাহেব, আপনাকে তো ফর্দটা দেখানো হয়নি। এই দেখেন ফর্দ।’ 

 ফতুয়ার পকেট থেকে দেড় হাত লম্বা একটা ফর্দ বার করে হিরু বলল, ‘ওহ্‌! কত যে জিনিস জোগাড় করতে হয়েছে! আর এগুলো পাওয়া কি চাট্টিখানি কথা! এই যেমন ধরেন কালো বেড়ালের পায়ের নখ আর লেজের লোম। তার পরে চাই এক্কেরে নতুন পঞ্চমুখী শাঁখ ।’ 

 সাহেবের কপালে বেশ কয়েকটা ভাঁজ ফুটে উঠেছিল। গম্ভীর গলায় বলল, ‘তোমার যা রিকয়ারমেন্ট, মানে তুমি যা চাও  তুমি তো বিকেলে বলছিলে  সব পেয়ে গিয়েছ। পাওনি?’ 

 হিরু দাঁত বার করে বলল, ‘হিরু মণ্ডল যে কাজে হাত দেয়, সে কাজ শেষ না করে থামে না। ফর্দটা একবার দেখেন, তা হলেই বুঝতে পারবেন কত রকমের অদ্ভুত-অদ্ভুত জিনিসের দরকার হয় এই কাজে।’ 

 হিরু হাতের দেড় হাত লম্বা ফর্দ বাড়িয়ে দিয়েছিল সাহেবের দিকে, কিন্তু সাহেব ফর্দ নেওয়ার কোনও রকম আগ্রহ না দেখিয়ে বলল, ‘তুমি তো বিকেলেই আমাকে বলেছিলে  সব জোগাড় হয়ে গিয়েছে। কথাটা কি ভুলে গিয়েছ এখন?’ 

 আবার দাঁত বার করল হিরু। ‘হিরু মণ্ডল কখনও কিছু ভোলে না ছাহেব।’ 

 সাহেবের গলায় এবার বাঘ ডাকল, ‘তুমি এখন এখানে তা হলে কেন এসেছ? হোয়াই?’ 

 সাহেবের ওই চাপা গর্জনে বেশ ঘাবড়ে গিয়েছিল হিরু, কিন্তু চটপট নিজেকে সামলে নিয়ে বলল, ‘আমি এখন এই জন্যে এসেছি  শুভ কাজে যাতে কোনও ত্রুটি না থাকে তার কথা বলতে ।’ 

 উত্তরে সাহেব কিছুই বলল না, কিন্তু চোখে প্রশ্ন। 

 হিরু কেশে গলা পরিষ্কার করে বলল, ‘‘ছাহেব, শুভ কাজে ধারকর্জ রাখলে ফল ফলে না। তাই বলছিলাম কি, ফর্দের টাকা ক’টা এখন মিটিয়ে দেন।’’ 

 ডেভিস দু’ দিকে মাথা নেড়ে বলল, ‘এখন কিছু হবে না। কাল সকালে পেয়ে যাবে।’ 

 হায়-হায় করার গলায় হিরু বলল, ‘এইটা কখনওই করবেন না ছাহেব। নিয়ম নাই। শুভ যোগ শুরু হওয়ার আগে পাওনাগণ্ডা মিটিয়ে না নিলে ফল পাওয়ার ব্যাপারে ব্যাঘাত দেখা দেয়। এ আমার মুখের কথা নয়। পুঁথিতে সব লেখা আছে। আপনি যদি চান আমি এখনই আপনাকে পুঁথি দেখিয়ে দিতে পারি ।’ 

 সাহেব গম্ভীর গলায় জিজ্ঞেস করল, ‘এই সব পাওনা মেটাতে কত টাকা লাগবে তোমার?’ 

 হাতের দেড়হাতি ফর্দর শেষের দিকে দ্রুত একবার চোখ বুলিয়ে নিয়ে হিরু বলল, ‘এই তো সব লেখা আছে এখানে। ফর্দর সব জিনিসপত্র জোগাড় করতে মোট খরচ পড়েছে ন’ হাজার ছশো টাকা সত্তর পয়সা। এই তো আপনি নিজের চোখেই একবার দেখে নেন না ।’ 

 ফর্দ দেখার ব্যাপারে ডেভিস কোনও রকম আগ্রহ না দেখিয়ে কাবার্ড থেকে অ্যাটাচি বার করল। তার পর অ্যাটাচি খুলে পিন-করা কারেন্সি নোটের একটা বাণ্ডিল হিরুর দিকে ছুড়ে দিয়ে বলল, ‘দশ হাজার টাকা আছে এখানে। তোমার আর কোনও দরকার আছে এখন?’ 

 নোটের বাণ্ডিলটা ফতুয়ার পকেটে ঢোকাতে ঢোকাতে হিরু বলল, ‘না ছাহেব। এখন চলি। ঠিক সময় ডাকলেই হাজির হয়ে যাব।’ 

 হিরু পেছন ফেরার মুখেই ডেভিস বলল, ‘আর একটা কথা। আজ রাতে তুমি আর গান্‌জা, চরস খাবে না।’ 

 জিব কেটে হিরু বলল, ‘কী যে বলেন ছাহেব! আমি সন্ধেবেলায় এট্টুসখানি সেবা করেছি শুধু।’ 

 হিরু চলে যাওয়ার পরে ঘরের দরজাটা বন্ধ করে দিয়ে চৌকো বাক্স থেকে বিচিত্র সেই নক্‌শা টেবিলে বিছিয়ে আবার ঝুঁকে পড়েছিল ডেভিস। কী তীক্ষ্ণ চাউনি! একেই বলে বোধহয় অন্তর্ভেদী দৃষ্টি। নক্‌শায় যা আছে, তার চাইতেও বুঝি অনেক বেশি কিছু দেখে নিচ্ছিল সাহেব। ছোট্ট সেই নোটবুক আবার বার হল। নোটবুকে খুব মনোযোগের সঙ্গে আরও কিছু নোট নেওয়ার পরে নক্‌শা আবার বাক্সে ঢুকিয়ে রাখল ডেভিস। তার পর নোটবুক পকেটে ঢুকিয়ে ছোট্ট ওই ঘরের মধ্যে পায়চারি করতে শুরু করে দিয়েছিল। 

 গায়ের জ্যাকেটটা খুলে ফেলেছে সাহেব। গায়ে এখন হাতকাটা, গোল গলা একটা গেঞ্জি। চওড়া কাঁধ, গাঁথা বুক, পেশী-ওপছানো দুখানা লম্বা হাত। প্রকাণ্ড আকারের বলশালী এই মানুষটি খাঁচার বাঘের মতো পায়চারি করছিল ছোট্ট জায়গায়। কপালে মাঝেমধ্যেই ভাঁজ ফুটে উঠছিল ওর, আবার তা মিলিয়েও যাচ্ছিল। খোলা হাত মুঠো হচ্ছিল কখনও-সখনও। আর মুঠো হলেই পেশীর তরঙ্গ ছড়িয়ে পড়ছিল মজবুত দুই হাতে। এক হাতে কালনাগিনীর উল্কি। পেশীর ঢেউয়ে নেচে উঠছিল সাপের পাঁচটা ফণাও। 

 আশ্চর্য রকমের শান্ত সুন্দরবনের এই এলাকায় সময় বুঝি খুব আস্তে আস্তে এগোয়। কিন্তু এগোয়। আর যত আস্তেই এগোক না কেন, সময় ইতিমধ্যেই মাঝ রাত্তিরের দিকে এগিয়ে গেছে অনেকখানি। 

 রাত পৌনে দুটো নাগাদ শব্দহীন কিছু তৎপরতা দেখা গেল এই লঞ্চে এবং নদীতে। লঞ্চের গায়ে যে বোটটা ঝুলছিল সেটা কখন যেন নামানো হয়ে গেছে নদীতে। আকাশে বেশ চাঁদের আলো, তবে মেঘও আছে। সেই মেঘে মাঝেমধ্যেই চাপা পড়ে যাচ্ছিল চাঁদ। তার ফলে নদীর জলে আলো-আধাঁরের খেলা চলছিলই। 

 আলো-ছায়ার মধ্যে খুব আস্তে আস্তে লঞ্চের মাঝামাঝি জায়গায় নৌকো ভেড়াল গণেশ। আর সঙ্গে সঙ্গে লঞ্চের ইমার্জেন্সি এগজিটের পাশের জানলা দিয়ে দড়ির একটা সিঁড়ি পড়ল নৌকোর ওপর। গণেশ দড়ির একটা প্রান্ত শক্ত করে বেঁধে দিল নৌকোর সঙ্গে। 

 এই দড়ির সিঁড়ি বেয়ে শিকারির পোশাকে নৌকোয় নেমে এল ডেভিস। কাঁধে বন্দুক, হাতে পাঁচ সেলের লম্বা টর্চ। ডেভিসের পরে নামল জোসি। পরনে জিন্‌সের ট্রাউজার্স আর জ্যাকেট। কাঁধে বন্দুক, মাথায় টুপি, ওর হাতেও লম্বা একটা টর্চ। সবশেষে নামল হিরু। গায়ে নানা রংয়ের টুকরো কাপড়-জোড়া মস্ত সেই আলখাল্লা, আলখাল্লার নীচে ঢোলা পাজামা। গামছাটা মাথায় পাগড়ির মতো জড়ানো। হাতে টাঙ্গি। 

 নৌকোর সঙ্গে বাঁধা দড়ির সিঁড়ি খুলে দিয়ে হাতে বৈঠা তুলে নিয়েছিল গণেশ, ওপাশে দাঁড় হাতে হিরু। নৌকোর ঠিক মধ্যিখানে জোসি আর ডেভিস। নৌকো এগোতে লাগল সামনের খাঁড়ির দিকে। হিরু ‘বদর বদর’ বলার পরে বিড়বিড় করে বেশ কিছুটা মন্ত্র পড়ে নিয়েছিল। মন্ত্রের কিছুই বোঝা যায়নি, কিন্তু গাদা-গাদা বিসর্গ আর অনুস্বার অদ্ভুত একটা আবহ তৈরি করেছিল নিস্তব্ধ নদীতে। 

 পাকা হাতে দাঁড় টানছিল ওপাশে গণেশ, এপাশে হিরু। নৌকো ধীরে ধীরে এগিয়ে যাচ্ছিল খাঁড়ির দিকে। খুব সাবধানে দাঁড় টানার জন্যে হালকা ছপছপে গোছের একটা শব্দ উঠছিল। আর কোথাও কোনও শব্দ নেই। খাঁড়ির পাশেই ঘন, ঠাসা সুন্দরবন। ব্যাঘ্র প্রকল্পের খাস এলাকা। কেমন যেন থমথমে হয়ে ছিল ভয়াল-সুন্দর সুন্দরবন। খাঁড়ির মধ্যে ঢুকে পড়ে নৌকো এবার এগোতে লাগল বনের দিকেই। 

 নৌকো বনের দিকে আরও কিছুটা এগোবার পরে খাঁড়ির মুখে আর একটা নৌকো দেখা গেল। ওদিকে তাকিয়ে চাপা গলায় গণেশ বলল, ‘এসেছে।’ বলেই পকেট থেকে ছোট একটা টর্চ বার করে আকাশের দিকে তুলে দুবার জ্বালাল, নেবাল। জবাবে খাঁড়ির মুখের নৌকো থেকেও শূন্যের দিকে সরু আলোর রেখা উঠল দুবার। গণেশ চাপা গলায় বলে উঠল, ‘হ্যাঁ, ওরাই।’ 

 ডেভিস পকেট থেকে ছোট নোটবুকটা বার করেছিল। তার পর চাঁদের আলোয় নোটবইয়ের পাতা উলটে বাঁ হাত দিয়ে নিচু করে ধরে টর্চের আলো ফেলল। আলোর নীচে নোটবইয়ের নক্‌শা-আঁকা পাতা। খুব খুঁটিয়ে ওটা দেখে নেওয়ার পরে ডেভিস গণেশের দিকে তাকিয়ে বলল, ‘পরের ওই বাঁকের মুখে জঙ্গলে নৌকো ভেড়াও।’ 

 আকাশে চাঁদের আলো আর মেঘ দুটোই আছে যথেষ্ট পরিমাণে। কেমন যেন পালা করে আলো-আঁধারের খেলা চলছিল নদীতে আর বনে। মাঝেমধ্যে রাত-জাগা পাখির ডাক জমাট নির্জনতায় ফাটল ধরিয়ে দিচ্ছিল। 

 পরের বাঁকের মুখে নৌকো এসে দাঁড়াল। সাত হাত দূরে ব্যাঘ্র প্রকল্পের খাস তালুক। মাঝ রাতে তো পরের কথা, দিনের যে কোনও সময়েই এখানে এলে অতি বড় সাহসীরও বুক উড়ে যায়। নৌকোর কারও মুখে কোনও কথা নেই, শুধু বিকৃত গলায় বিড়বিড় করে মন্ত্র পড়ে যাচ্ছিল হিরু মণ্ডল। হাতের টাঙ্গি কাঁধের ওপর। ডেভিস আর জোসির বন্দুক জঙ্গলের দিকে তাক করা। 

 হিরুর বিকৃত গলার মন্ত্র থামতেই ডেভিস বলল, ‘গাণেশ, আমরা এখানে নামব 

 গণেশ নৌকোটাকে ডাঙার দিকে যতটা সম্ভব এগিয়ে নিয়ে গিয়ে কাদার মধ্যে একটা লগি পুঁতে দিল। তার পর নৌকো থেকে খুব লম্বা একটা তক্তা নামিয়ে দিল ডাঙার ওপর। ওই তক্তার ওপর দিয়ে বনে গিয়ে নামল প্রথমে হিরু। তার পর ডেভিস, জোসি আর গণেশ। ওরা হাঁটা দিয়েছিল জঙ্গলের দিকে। 

 মিনিট-পাঁচেক বাদেই গণেশ ফিরে এসে নৌকোর ওপর উঠে হাতের টর্চ জ্বালাল-নেবাল তিনবার। খাঁনির প্রান্তের নৌকোতেও টর্চের আলো তিনবার জ্বলল আর নিবল। সঙ্কেতের নিঃশব্দ আদানপ্রদান। তার পর উলটো দিকের নৌকোটা ধীরে ধীরে এগিয়ে আসতে লাগল গণেশের নৌকোর দিকে। 

 আকাশে আলো-আঁধারি আগের মতোই খেলা করছিল। নৌকো আর কিছুটা এগিয়ে আসতেই গণেশ দ্বিতীয় নৌকোর যাত্রীদের মোটামুটি দেখতে পেল। 

 মুখে-মাথায় গামছা জড়ানো দুজন নৌকো বাইছে। মধ্যিখানে পাটাতনের ওপরে পড়ে আছে একজন। গায়ের ওপর একটা কম্বল চাপানো। দ্বিতীয় নৌকোটা প্রথম নৌকোর লাগোয়া হতেই গণেশ হিসহিসে গলায় বলল, ‘লোকটাকে শিগ্‌গির এই নৌকোয় চালান করে দাও। দক্ষিণ রায়কে উৎসুগ্যু করার ভাল সময় নাকি বয়ে যাচ্ছে। হিরু খুব তাড়া লাগাচ্ছে।’ 

 তাই শুনে ওই প্রান্তের নৌকো-বাওয়া লোকটা উঠে এসে পাটাতনের ওপরে পড়ে-থাকা লোকটাকে টানাটানি শুরু করে দিল। কিন্তু খুব একটা সুবিধে করতে পারল না। আবার হিসহিস করে উঠল গণেশ, ‘কী হল তোমার? মুখুজ্যে তো হালকাপলকা লোক, ওকে তুলতে পারছ না! ও বুঝতে পেরেছি, ভাল রকমেরই নেশা চড়িয়ে এসেছ! শালা, সব দায় আমার! পুজোটুজোর ব্যাপার না থাকলে একটা লাশ এক্ষুনি খাঁড়ির জলে ভাসিয়ে দিতাম।’ 

 কথাগুলো বলতে বলতে ওই নৌকো থেকে এই নৌকোয় লাফ মেরে চলে এল প্রকাণ্ড আকারের ঝাঁকড়াচুলো গণেশ। তার পর নৌকোর পাটাতনে পড়ে-থাকা লোকটাকে একটানে তুলে নেওয়ার জন্যে ঝুঁকে পড়েছিল। 

 ঝুঁকেছিল কিন্তু সোজা হতে পারল না। কম্বলের ভেতর থেকে দুটো সবল হাত বেরিয়ে এসে ঝাঁকড়াচুলো মাথাটাকে ওই কম্বলের ওপরেই ঠেসে ধরেছিল। যে লোকটা পাশে দাঁড়িয়েছিল সে মুহূর্তের মধ্যে পিস্তলের বাঁট দিয়ে বেশ জোরে আঘাত করেছিল গণেশের মাথায়। ওই একটি আঘাতেই অজ্ঞান হয়ে পড়েছিল বিশাল চেহারার লোকটা। 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010101_1raj4.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সেচ বিভাগ জল দেয়নি, তিস্তা প্রকল্পে সঙ্কট বিশেষ সংবাদদাতা  কলকাতা সরকারের দুই দফতরের মধ্যে সমন্বয় না-থাকলে কী হয়, রাজ্যের বৃহত্তম জলবিদ্যুৎ কেন্দ্র তিস্তা ক্যানাল ফল প্রকল্পটিই তার সেরা নিদর্শন। রাজ্যের বিদ্যুৎ দফতরের সঙ্গে সেচ বিভাগের কাজের কোনও সমন্বয় না-থাকায় প্রকল্পটি সঙ্কটে পড়েছে। সেচ দফতর খাল কাটার কাজ শেষ করার আগেই ভোটের দিকে চেয়ে প্রকল্পটিতে তড়িঘড়ি উৎপাদন শুরু করে দিয়েছে বিদ্যুৎ বিভাগ। কিন্তু জলের অভাবে শতকরা মাত্র এক-তৃতীয়াংশ বিদ্যুৎ উৎপাদন হচ্ছে সেখানে। কবে যে ওই বিদ্যুৎকেন্দ্রটি পুরোদমে উৎপাদন শুরু করবে, তা জানেন না দুই দফতরের কেউই। 

উত্তরবঙ্গের বিদ্যুৎ-ঘাটতি মেটাতে ওই এলাকায় মোট ১৬০ মেগাওয়াটের জলবিদ্যুৎ প্রকল্প তৈরির পরিকল্পনা করেছিল রাজ্য সরকার। তার মধ্যে তিস্তা প্রকল্পই সব থেকে বড়। ওখানে ৬৭.৫ মেগাওয়াট বিদ্যুৎ তৈরির কথা ছিল। কিন্তু কার্যত দেখা যাচ্ছে, ওই কেন্দ্রটি ২০ মেগাওয়াটের বেশি বিদ্যুৎ উৎপাদন করতে পারছে না। প্রকল্পটিতে ব্যয় হয়েছে ৫২৬ কোটি ৫৯ লক্ষ টাকা। জাপানি সংস্থা ও ই সি এফ ওই প্রকল্পের জন্য বহু টাকা (জাপানি মুদ্রায় ১৪ হাজার ২৪৭ এম ওয়াই) ঋণ দিয়েছে। ১৯৯৩ সালে ওই বিদ্যুৎকেন্দ্রের প্রথম ইউনিটে উৎপাদন শুরু করার কথা ছিল। কিন্তু নির্মাণকাজ শেষ না-হওয়ায় ’৯৮ সালের আগে তা চালু করা যায়নি। এত দিনে সব ক’টি ইউনিটের কাজ শেষ করলেও সেগুলি চালাতে গিয়ে দেখা যাচ্ছে, পর্যাপ্ত জলই নেই। পর্যাপ্ত বিদ্যুৎ উৎপাদন করতে না-পারলে কী ভাবে জাপানি সংস্থার ঋণ শোধ করা হবে, তা নিয়ে বিপাকে পড়েছে রাজ্য বিদ্যুৎ পর্ষদ। 

পর্ষদের পক্ষ থেকে বলা হয়েছে, সেচ দফতরের সঙ্গে বারবার বৈঠক করেও ফল হয়নি। ঠিক হয়েছিল, সেচ দফতর খাল কেটে তিস্তা ও মহানন্দা থেকে প্রকল্পের জন্য ৩৩০ ইউনিট জল দেবে। কিন্তু তা পাচ্ছে না পর্ষদ। যে-জলের জোগানের কথা বলা হয়েছিল, তার অর্ধেকেরও কম জল পাচ্ছে তিস্তা প্রকল্প। তাই ৬৭.৫ মেগাওয়াটের জায়গায় মাত্র ২০ মেগাওয়াট বিদ্যুৎ দিচ্ছে প্রকল্পটি। সেচ দফতরের বক্তব্য, খাল কাটা শেষ হওয়ার আগেই বিদ্যুৎ দফতর উৎপাদন শুরু করে দেওয়ায় পর্যাপ্ত জল জোগানো যাচ্ছে না। কবে খাল কাটা শেষ হবে, তা জানাতে পারেননি সেচ দফতরের কর্তারা। 

সম্প্রতি পর্ষদের জয়েন্ট ম্যানেজমেন্ট কাউন্সিলের বৈঠকে প্রতিটি বিদ্যুৎ উৎপাদন কেন্দ্রকে সর্বোচ্চ বিদ্যুৎ উৎপাদন নিশ্চিত করতে বলা হয়। তখনই তিস্তা প্রকল্পের সঙ্কটের বিষয়টি আলোচনার জন্য ওঠে। সদস্য (জলবিদ্যুৎ) বলেন, ‘‘সেচ দফতর খালের কাজ শেষ না-করায় সঙ্কটের সৃষ্টি হয়েছে। পর্যাপ্ত জল না-পেলে ওই বিদ্যুৎকেন্দ্রের সঙ্কট মিটবে না।’’ চিফ ইঞ্জিনিয়ার (জলবিদ্যুৎ) বলেন, ‘‘পর্যাপ্ত জল না-পাওয়ায় আমরা ২০ মেগাওয়াটের বেশি বিদ্যুৎ তৈরি করতে পারছি না। সেচ দফতর জল না-দিলে বাকি ৪৭.৫ মেগাওয়াট বিদ্যুৎ উৎপাদন করতে পারব না আমরা।’’ 


</TEXT>
</DOC>
<DOC>
<DOCNO>1010101_1desh2.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

দূতিয়ালি নিয়ে বিরোধ হুরিয়তেই সংবাদসংস্থা  নয়াদিল্লি কাশ্মীর প্রশ্নে কেন্দ্র তার আগেকার অবস্থান থেকে এক চুলও সরে আসেনি। কেন্দ্রীয় স্বরাষ্ট্রমন্ত্রী লালকৃষ্ণ আডবাণী ফের জানিয়েছেন, ইসলামাবাদকে নিয়ে ত্রিপাক্ষিক বৈঠকে দিল্লি মোটেই রাজি নয়। এক টেলিভিশন সাক্ষাৎকারে তিনি বলেছেন, ‘‘ত্রিপাক্ষিক বৈঠক হলে এমন ধারণা হতে পারে কাশ্মীর ভারতের থেকে পৃথক।’’ তবে সংবিধানের মধ্যে থেকে কাশ্মীরকে ‘বিশেষ কোনও সুযোগ’ দিতে দিল্লি যে অরাজি নয় তাও মন্ত্রীর কথায় পরিষ্কার। রমজান মাসের পরেও প্রধানমন্ত্রী কাশ্মীরে যে যুদ্ধবিরতির ঘোষণা করেছেন তাকে শান্তি ফেরানোর পথে এগনো হিসাবে বর্ণনা করে আডবাণী জানিয়েছেন, হুরিয়ত নেতাদের জেল থেকে ছাড়া হয়েছে এই লক্ষ্যেই। কিন্তু হুরিয়ত নেতাদের সঙ্গে বৈঠকে তিনি আদৌ বসবেন কি না তা অবশ্য পরিষ্কার নয়। মুখে অবশ্য আডবাণী বলছেন, ‘‘আমরা কথা বলতে রাজি।’’ পাশাপাশি ফের জোর গলায় বলেছেন, কাশ্মীরকে ভারতের অবিচ্ছেদ্য অঙ্গ হিসাবেই তাঁরা গণ্য করেন। এ দিকে, গত ২৪ ঘন্টায় কাশ্মীরে বিভিন্ন ঘটনায় এক পুলিশ কর্মী-সহ ৩ জন নিহত ও জঙ্গিদের আক্রমণে ৫ জন আহত হয়েছেন। 

দিল্লি হাইকোর্ট হাসিম কুরেশিকে মঙ্গলবার পর্যন্ত তিহার জেলে রাখার নির্দেশ দিয়েছে। ১৯৭১ সালে ইণ্ডিয়ান এয়ারলাইন্সের বিমান ছিনতাইয়ের অভিযোগ রয়েছে কুরেশির বিরুদ্ধে। দু’দিন আগে কুরেশি ভারতে এলে নিম্ম আদালত তাঁকে ১১ জানুয়ারি পর্যন্ত বিচারবিভাগীয় হেফাজতে রাখার নির্দেশ দেয়। এ ছাড়া আগামিকাল, সোমবার বিকেল ৪ টায় শ্রীনগর আদালতে তাঁকে উপস্থিত করার নির্দেশ দিয়েছে হাইকোর্ট। 

তবে মন্ত্রী যতই দাবি করুন না কেন, জঙ্গিদের সঙ্গে বৈঠকের জন্য পাকিস্তানে যাওয়া নিয়ে দিল্লির বিরুদ্ধে ক্ষোভে ফেটে পড়েছে হুরিয়ত। হুরিয়তের শীর্ষস্থানীয় নেতা মিরওয়াজ উমর বলে বসেছেন, ‘‘কে যাবে আর কে যাবে না তাতো আমাদের চিন্তার বিষয়। এর মধ্যে আর কারও নাক গলানোর অধিকার নেই। মিডিয়াকে ইচ্ছা করেই জানিয়ে দেওয়া হয়েছে কার্য়করী সমিতির কাকে কাকে পাসপোর্ট দেওয়া হচ্ছে, যাতে নিজেদের মধ্যেই এ নিয়ে গণ্ডগোল বাধে।’’ তাঁর দাবি, হুরিয়তের কার্যকরী সমিতির ৭ জন সদস্যকেই পাসপোর্ট দেওয়া উচিত দিল্লির। কিন্তু কে কে সীমান্তের ওপারে যাবেন তা নিয়ে যে হুরিয়তের মধ্যেই দ্বন্দ্ব রয়েছে তাও পরিষ্কার। বস্তুত এখনও প্রতিনিধি দলে কারা সামিল হচ্ছেন তা ঠিক করা সম্ভবপর হয়নি। জামাত-ই-ইসলামি প্রধান সৈয়দ আলি শাহ গিলানি নানা ভাবে এই দলে থাকার জন্য চেষ্টা চালিয়ে যাচ্ছেন। অবশ্য হুরিয়ত নেতাদের যাত্রা যাতে সফল হয় তার জন্য পাক অধিকৃত কাশ্মীর সরকারও বন্দোবস্ত করেছে। ওখানকার প্রধানমন্ত্রী সুলতান মাহমুদ জানিয়েছেন, গত ৫০ বছরে রাজ্যে কী ধরনের উন্নতি হয়েছে তাও হুরিয়ত নেতাদের ঘুরিয়ে দেখানো হবে। 


</TEXT>
</DOC>
<DOC>
<DOCNO>1010114_index.utf8</DOCNO>
<TEXT>
 
                 ২৮ কার্তিক ১৪০৭
             মঙ্গলবার ১৪ নভেম্বর
                           ২০০০

</TEXT>
</DOC>
<DOC>
<DOCNO>1010211_6dance.utf8</DOCNO>
<TEXT>
 ৩১ আষাঢ় ১৪০৭ শনিবার ১৫ জুলাই ২০০০

 নৃত্য সমালোচনা 

 গানের সঙ্গে আত্মিক যোগ 

 বারীন মজুমদার 

 সম্প্রতি মহাজাতি সদনে ‘রূপভারতী’ সাংস্কৃতিক সংগঠনের রজত জয়ন্তী বর্ষ পালিত হল মহাসমারোহে। সাতজন কিশোরীর ভারতনাট্যমের মধ্য দিয়েই অনুষ্ঠানের শুরু। উদ্বোধন পর্বের শেষ অনুষ্ঠানও ছিল প্রতিষ্ঠানের ছাত্রীদের সমবেত নৃত্যানুষ্ঠান। 

 দ্বিতীয়ার্ধে শ্রীকুমার চট্টোপাধ্যায়ের কয়েকটি রবীন্দ্রসঙ্গীতের পরে শুধুমাত্র তবলা সঙ্গী করে দুটি গান শোনালেন অরিন্দম গঙ্গোপাধ্যায়। রামপ্রসাদের ‘ডুব দে রে মন কালী বলে’ ও একটি মজার গান ‘হাঁদা আর ভোঁদা তুই’ গেয়ে আসর জমিয়ে দিলেন। শেষে এলেন হৈমন্তী শুক্ল যাঁর গান শুনলেই বোঝা যায় প্রতিটি গানের সঙ্গেই তাঁর আত্মিক যোগাযোগ। শুরুতে মীরার ভজন ‘হরিগুণ গাওত নাচুন্দী’। পরের নির্বাচন তাঁর পিতা হরিহর শুক্লর লেখা ‘ঝনন ঝনন মধুমঞ্জরী বাজে’। ‘এখনও সারেঙ্গীটা বাজছে’ বা ‘আমার বলার কিছু ছিল না’ শ্রোতারা শুনতে চাইবেন না এমন তো হতে পারে না। সুতরাং দাবি মেনে এই গান দুটিও শোনাতে হল তাঁকে। শেষে গাইলেন নিজের সুরে দেশি রাগে ‘গানই সর্বশ্রেষ্ঠ সাধনা’। নৃত্য সমালোচনা প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010713_binodan.utf8</DOCNO>
<TEXT>


 ২৮ আষাঢ় ১৪০৮ শুক্রবার ১৩ জুলাই ২০০১ 

 ভাল থাকুন সুড়ঙ্গে মৃত্যু বা বেঁচে থাকা, দশ টাকায় রঞ্জন বন্দ্যোপাধ্যায় কী করবেন কাল বা আজ সারা দিন? পরিবারের বা বন্ধু-বান্ধবীর সঙ্গে কাজ কাটবেন? রোববারও হতে পারে। কলকাতার মেগাবোল রোববারও খোলা। হপ্তায় রোজই খোলা থাকত। কিন্তু এখন থেকে সোমবার বন্ধ। 

 ভালই করেছেন ওঁরা, সোমবার বন্ধ করে। মেট্রো প্লাজা (হো চি মিন সরণি) সোমবারে বন্ধ। খোলা থাকত ওই প্রকাণ্ড ফাঁকা বাড়িতে শুধু মেগাবোল। ব্যাপারটা একটু রিস্কি হয়ে যাচ্ছিল। 

 মেগাবোল, মনে রাখার মতো অভিজ্ঞতা। ১ নম্বর হো চি মিন সরণির তিন তলায় এই বিপুল ফ্যামিলি এনটারটেনমেন্ট সেন্টার। গত বছর অগস্টে জন্ম। এক বছর হতে চলল। কম খরচে সপরিবার মজা করে কয়েক ঘণ্টা কাটাবার মতো জায়গা তো কলকাতায় বেশি নেই। সে দিক থেকে মেগাবোল একটা ব্যাপার বটে। 

 মেগাবোল-এ ঢুকেই মনে হল, এই প্রমোদকেন্দ্রটি বয়সের বড় শত্রু। ওই যে মেয়েটি, কত আর বয়েস, উনিশ-কুড়ি, কী জোরে গাড়ি চালাচ্ছে ভিডিও স্ক্রিনে! ১৪৯ মাইল, ঘণ্টায়। ওই দারুণ দ্রুতি আমার বয়েস কমিয়ে পঁচিশ করে দিল। এবং সুদর্শনার পাশে বসে বিস্ফোরক স্টিয়ারিংটিকে ভাগ করে নিতে ইচ্ছে হল। 

 গাড়িটা যাচ্ছিল একটা সরীসৃপ সুড়ঙ্গ পথে। ঠিক যেমন টানেলে ডায়না এবং ডোডি....। এই সুদর্শনা যদি ডায়ানার ড্রাইভার হত, রাজকুমারী এবং তাঁর প্লেবয়-প্রেমিক দিব্য বেঁচে থাকতেন। সুড়ঙ্গ পথে মৃত্যু বা বেঁচে থাকার উত্তেজনার দাম কত জানেন? দশ টাকা। মেগাবোল-এ পঁয়ত্রিশটি গেম বা খেলা আছে। (খেলায় গেম শব্দের গম্ভীর ভিডিও মর্যাদা ঠিক ধরা যায় কি?) মাত্র দু’টি গেম-এর দাম বিশ টাকা। আর সব দশ। এই পঁয়ত্রিশটি খেলাকে তিনটি বিভাগে ভাগ করতে পারেন। সব থেকে জনপ্রিয় হল ভিডিও অ্যাণ্ড সিমিউলেটর গেম। এই খেলাগুলোকেই বলা হয়, ভারচুয়াল রিয়ালিটি গেমস। অর্থাৎ ভিডিও স্ক্রিনে একটা বাস্তব অবস্থা তৈরি করে আপনাকে তার মধ্যে ঢুকিয়ে দেওয়া হয়। যেমন, সুড়ঙ্গ পথে ঘণ্টায় ১৫০ মাইল (কিলোমিটার নয়) এবং উত্তপ্ত স্টিয়ারিং-এ আপনি বা আপনার প্রিয় কেউ। কৃত্রিম বিপদ, এমনকী মৃত্যুও, ‘আসল’ উত্তেজনা নিয়ে আসে এই নকল বাস্তবে। দ্বিতীয় বিভাগে রয়েছে প্রাইজ রিডেম্পশন গেমস। বাচ্চাদের খুব প্রিয়। কারণ এই খেলা ভাল ভাবে খেলতে পারলে মেশিন থেকে ‘কয়েন’ না বেরিয়ে উপহার বেরোয়। আমি যত দূর জানি, কলকাতায় আর কোথাও প্রাইজ রিডেম্পশন গেম নেই। 

 তৃতীয় বিভাগে আরও ‘ইন্টারেস্টিং’ রিডেম্পশন গেমস। স্লট মেশিনের মতো যন্ত্র। ভিডিও গেমটি ভাল ভাবে খেলতে পারলে মেশিন থেকে বেরিয়ে আসে নানা দামের টিকিট। সেই টিকিট ভাঙিয়ে পেতে পারেন চকোলেট থেকে টিভি (টিভি কেউ পেয়েছেন কি না আমি জিজ্ঞেস করিনি। আপনারা খেলাটিকে টাকা লাগাবার আগে মেগাবোল-এ অ্যাসিস্ট্যান্ট ম্যানেজার দেবব্রত আচার্যকে জিজ্ঞেস করতে পারেন (ফোন: ২৮৮-১৩১২)। দেবব্রতবাবু খুব ‘বন্ধু’ মানুষ। তৎপর সাহায্যে আগ্রহী। 

 এই তিন বিভাগের মধ্যে সব থেকে জনপ্রিয় খেলাগুলি হল স্টপ দ্য ক্লক, সাইক্লোন, টাইম বাস্টার, হানি বেয়ার এবং স্ল্যাম অ্যাণ্ড জ্যাম। 

 আজই যান, এবং সপরিবার স্টপ দ্য ক্লক বা সাইক্লোন খেলুন। এবং প্লেন চালিয়ে যুদ্ধ করুন। কিংবা গাড়ি চালিয়ে রেস। খেলার আগে এক বার প্রেশার দেখান, এবং খেলার পরে। বাঙালি জীবনে উত্তেজনা তো মরেই যাচ্ছে। হঠ্যৎ ফিরে আসা আঁচ মেগাবোল-এ। 

 বাঙ্গালোরের মেগাবোল প্রাইভেট লিমিটেড এবং কলকাতার রবি অটোর যৌথ প্রয়াসে এই প্রমোদকেন্দ্র। খরচ, ১.৫ কোটি টাকা। মেগাবোল আছে বাঙ্গালোরে, মাঙ্গালোরে, আমেদাবাদে, হায়দরাবাদে, জয়পুরে, কোচিনে। অবশেষে, আমাদের জন্য। 

 ছবি: দেবীপ্রসাদ সিংহ 


</TEXT>
</DOC>
<DOC>
<DOCNO>1010108_7rabipro.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

 রবিবাসরীয় প্রবন্ধ মদ্যপ্রাশন ছাড়া কে কবে সাহেব হয়েছে অগ্নি রায় 

 ছবি: অনুপ রায় ক্রমশ মরে আসছে সূর্য। বিকেল ফুরিয়ে চতুর্দিক ঝেঁপে নামছে সন্ধ্যা। ওই তো, বারদুয়ার থেকেই শোনা যাচ্ছে, মেকাবি ক্লকের দীর্ঘ ঘন্টাধ্বনি। ছ’টা বাজল। একটি একটি করে আলো জ্বলছে রাস্তায়। ফিটনের আওয়াজের সঙ্গে পাল্লা দিচ্ছে গ্যাসবাতির মায়াময় আলো-আঁধারির বুক চিরে জেগে ওঠা ফেরিওয়ালাদের ডাক ‘বেলফুল’, ‘বরফ’, ‘মালাই’..... 

 আকাশে এক এক করে তারা ফোটার মতোই আহিরীটোলার চৌমাথা অথবা জোড়াসাঁকোর গলিতে একটি একটি করে দেখা দিচ্ছে ব্রাউহ্যাম, সেলফ ড্রিভন বডি অথবা ফিটন। 

 বাবুরা চলেছেন বাগানে। বিচিত্র তাঁদের সাজ। ইংরেজি কাটের জুতো, কফ্‌ ও কলারওয়ালা কামিজ। রুপোর বকলস অাঁটা শাইনিং লেদার, কারও বা ইণ্ডিয়া রবার ও চায়না কোট। হাতে স্টিক, গলায় গার্ডচেন, পরনে ক্রেপের চাদর। আলবার্ট ফ্যাশনের বাঁকা টেরি কাটা সিঁথি। 

 অবশ্য, সকলের পোশাকের ছাঁদই যে এক রকম, তাও তো নয়। ওই যে, পাদ্রিসাহেব ভিড়ের মধ্যে বাইবেল বিলোচ্ছেন আহা কী বিচিত্র তাঁর ভঙ্গি। ঢোলা প্যান্টালুন, চাপকান আর মাথায় কালো রঙের চোঙাকাটা টুপি। হাত-মুখ নেড়ে আদালতে সওয়াল করার ঢঙে গলা ফাটিয়ে ফেলছেন খ্রিস্টের মাহাত্ম্য প্রচারে। 

 সৌখিন কুঠিওয়ালা সাহেবরা একটু জলযোগ সেরে বসেছেন সেতারটি নিয়ে। সদ্য পাস হওয়া আবগারির আইন অনুযায়ী মদের দোকানের সদর দরজা বন্ধ, কিন্তু খদ্দেররা সেজন্য খালি হাতে ফিরছে না! মেছোবাজার, জোড়াসাঁকোর দোকান, আহিরীটোলা, সোনাগাছি সর্বত্র রাতচরা সাহেব-মেম ও বাবুদের হুল্লোর আর ঠাট্টা-বট্‌কেরা। ফরফর করে ফুটছে ইংরেজি ভাষার খই। রেস্তহীন গুলিখোর, গেঁজেল ও মাতালরা লাঠি হাতে কানা সেজেছে। মৌতাতের সম্বল খুঁজছে ‘‘অন্ধ ব্রাহ্মণকে কিছু দান করো’’, বলে। রাস্তার দ’ুপাশের কয়েকটি বাড়িতে জোর তালিম চলছে খেমটা নাচের। 

 আজ শনিবারের রাত। আজ তাই বড় গুলজারের রাতও বটে। সুতানুটির পশ্চিম দিক থেকে ভেসে আসা গঙ্গার ফুরফুরে বাতাসে মিশে গিয়েছে হরেক আতর আর বেলফুলের গন্ধ। 

 এই ইংরেজ-নবীশ বাবুরাই সুতানুটি-গোবিন্দপুর-কলকাতার ব্রহ্মা-বিষ্ণু-মহেশ্বর। এখানকার বুক-উথলানো সম্পদের দালাল ও রক্ষক। হীরাকাটা লেন থেকে শাঁখারীটোলা জুড়ে যাঁদের দৈনন্দিন মৃগয়া। এঁদের জীবনচর্যার অনেক কিছুতেই ইংরেজি কেতা। হুতোমের বর্ণনায় যাঁরা ‘‘টেবিলে খান, কমোডে হাগেন, এবং কাগজে পোঁদ মোছেন’’। ডিকান্টরে ব্র্যাণ্ডিটি যাঁদের কখনওই ফুরোয় না। সেকালের পত্রপত্রিকা ‘হরকরা’ ‘ইংলিশম্যান’ ও ‘ফিনিক্স’টি সদা সর্বদাই এঁদের সামনে। পেয়ালা-ভরা চা ও চুরোটের ধোঁওয়ার সঙ্গে সঙ্গে চলছে পলিটিক্স ও বেস্ট নিউজ অব দ্য ডে নিয়ে গরম আলোচনা। 

 কুঠি এবং কালেজ। অষ্টাদশ শতকের গোড়া থেকেই এই দু’য়ের সঙ্গে মাখামাখি যতই বাড়ল বাঙালির, ততই তার মুকুটে একটি একটি করে পালক লাগতে লাগল ইংরেজিয়ানার। ওই শতকেরই দ্বিতীয় দশকের ঘটনা। এক গ্রীষ্মে এমনই এক ইংরেজ-বাবু কী কেচ্ছাটাই না ঘটালেন! বাবু ধনুকর্ণ। তিনি ঠগবাগানের রীতিমত কালেজে পড়া, একজামিন পাস করা, লেকচার শোনা ও মাঝেমধ্যেই ইংরেজি কাগজে আর্টিকেল লেখা  এক ইংরেজ নবীশ। কলকাতার আদিকথা ও ইতিবৃত্ত ঘেঁটে দেখা যাচ্ছে, এই ধনুবাবুর পিতা মিত্তিরবাবু ছিলেন ন্যাট ড্রাইভ মনকিনসন কোম্পানির বাড়ির মুৎসুদ্দি। পরে কোম্পানির কাগজের ব্যবসাও ধরেছিলেন তিনি। সাবেককালের মানুষ, স্ববুদ্ধি ও পরিশ্রমের জোরে দাঁড়িয়েছেন, বাপ-দাদা নয়, নিজের উদয়াস্ত শ্রমের ফলেই দুটো পয়সা করেছেন। আলসেমি আর বাবুয়ানা তাঁর দু’চোখের বিষ। সামান্য বাজে খরচে মিত্তিরবাবুর বুকের পাঁজরগুলি তাই টনটন করে ওঠে। 

 কিন্তু ধনুবাবু? 

 একজামিন পাস করার আগেই চার ছেলের বাপ! শুধু তাই নয়, কালেজ ছাড়ার অাগে প্রথম মেয়েটির বিবাহও সম্পন্ন। ধনুবাবু আক্ষরিক অর্থেই ধনুর্ধর। স্কুল-ফ্রেণ্ডদের সঙ্গে লুকিয়ে-চুরিয়ে চরসটা, সিদ্ধিটা, মাজমের বরফি তো চলছিলই, তবে ঠিক শানাচ্ছিল না। মনে সাধ, একটু গুছিয়ে বসে শেরি-শ্যাম্পেনের অমৃত-গরল চেখে দেখেন। কিন্তু রসকষহীন পিতার উপস্থিতিতে তা কী ভাবে সম্ভব? 

 কথায় বলে, ইচ্ছা থাকলেই উপায় হয়। 

 সুযোগও জুটে গেল। সামারভেকেশান। কালেজ বন্ধ। ব্যবসার কাজে বাইরে গিয়েছেন মিত্তিরবাবু। ফিরতে রাত হবে। ধনুবাবু বসেছেন চক্রে, পড়ার ঘরে, সপার্ষদ। পার্ষদ বলতে দু’একজন স্কুল-ফ্রেণ্ড। সবচেয়ে উদ্যোগী বন্ধু প্যারিবাবু চাদর চাপা দিয়ে নিয়ে এসেছেন এক বোতল ব্র্যাণ্ডি ও এক বোতল শেরি। প্যারিবাবু ঘরে ঢোকামাত্র দরজা জানলা বন্ধ করে দেওয়া হল। বেড়াল যেমন চুরি করে দুধ খায়, সেভাবেই অতি সাবধানে ব্র্যাণ্ডিটি পান করা হল। একেই গরমকাল, তায় ব্র্যাণ্ডি বাবুদের মেজাজ উঠতে লাগল তরর্‌ হয়ে। খুলে দেওয়া হল দরজা-জানলা। বাড়তে লাগল হুল্লোড়। ফাঁকা হয়ে এল শেরির বোতলও। টেবিল চাপড়িয়ে ইংরেজি স্পিচ ছুটতে লাগল তুবড়ির মতো। 

 এমনই এক ঘনঘোর সময়ে, খানিকটা অপ্রত্যাশিত ভাবেই ফিরে এসেছেন মিত্তিরবাবু। ছেলের ঘর থেকে বিকট চিৎকার আর রে রে শব্দ শুনে দৌড়ে গিয়ে দেখেন বাবুরা মত্ত। ভয়ঙ্কর চটে উঠে কর্তাবাবু যাচ্ছেতাই গালিগালাজ করতে লাগলেন ছেলেকে। কর্তার ভর্ৎসনায় আরক পেটে পড়া একটি ফ্রেণ্ড গেলেন বেদম চটে। পাশাপাশি, স্বয়ং ধনুও তেড়ে গিয়ে একটা ঘুষি মারলেন বাবাকে। 

 কর্তার বয়স হয়েছিল। ওই ইয়ংবেঙ্গলি ঘুষি সহ্য করতে না পেরে টলে পড়ে গেলেন। বাড়ির সবাই হাঁ হাঁ করে এসে পড়ল। বাড়ির ভিতর থেকে গিন্নি কাঁদতে কাঁদতে এসে ছেলেকে যথোচিত গালি দিতে লাগলেন। তিরস্কার, কান্না, গোলযোগের অবকাশে ফ্রেণ্ডরা পিঠটান দিলেন পুলিশের ভয়ে। 

 সব মিলিয়ে, ধনুবাবুর করুণাই জাগল বলে মনে হয়। মার কাছে গিয়ে বললেন, ‘‘মা, বিদ্যেসাগর বেঁচে থাক, তোমার ভয় কী? ও ওল্ডফুল মরে যাক না কেন, ওকে আমরা চাইনে। এবার এমন বাবা এনে দেব যে, তুমি, নতুন বাবা ও আমি তিনজন একত্রে বসে হেলথ ড্রিঙ্ক করবো। ওল্ডফুল মরে যাক। আমি কোয়াইট রিফর্মড বাবা চাই।’’ 

 স্বাভাবিকভাবেই এই ইয়ংবেঙ্গল বাবুদের মহোৎসব বাড়ে রাতে। ভোলানাথ মুখোপাধ্যায় ‘আপনার মুখ আপুনি দেখ’ উপন্যাসে এর দুর্দান্ত বর্ণনা দিয়েছেন: ‘‘কতকগুলি এমন বাবু আচেন, কিঞ্চিৎ কিঞ্চিৎ ইংরেজি লেখাপড়া শিখেচেন, এবং যাহার যেমন বিদ্যা, তিনি উপার্জ্জনও তেমনি কোচ্চেন, তাহাদিগের মধ্যে অনেকেই বাঙালির চালে আর চলেন না, কোঁচা কাঁচা দিয়ে কাপড় পরা প্রায় ছেড়ে দিয়েচেন, ঘাড়ের চুল কম করে কাটেন। কচু কুমড়ো চিংড়ি মাচ কিম্বা মিঠাই মণ্ডা এ সকল আর খান না, হোটেলের পোকা ঝাড়া হ্যাম প্রভৃতিতে জঠর পূরণ করেন, হাতে কোরে কিম্বা সামান্য আসনে বোসে আর আহার করেন না, মেজের উপর খানা রেখে, চেয়ারে বোসে, ছুরি কাঁটা চাম্‌চে ডিশ না হলে আর দক্ষিণ হস্তের ব্যাপারটি চলে না, হোলোতো তেমনি তেমনি সাহেবদের সঙ্গে খানা খাচ্ছেন।’’ 

 বাঙালিরা গোমাংসভোজী হলে কী ভয়ানক হয়ে উঠতে পারেন, তার একটি রসালো গল্পে এবার আসা যাক। 

 একবার উইলসনের হোটেলে দুই বাঙালি বাবু আহার করতে গিয়েছিলেন। এক বাবুর গোরু ভিন্ন চলে না। তিনি খানসামাকে জিজ্ঞাসা করলেন, বীল হ্যায়? বিল অর্থাৎ,veal ভিল অর্থাৎ গোরুর মাংস। খানসামা: নহি হ্যায় খোদাওন্দ। বাবু: বীফ স্টিক হ্যায়? খানসামা উত্তর করল, ওভি নেহি হ্যায় খোদাওন্দ। বাবু আবার প্রশ্ন করলেন, কাফস ফুট জেলি (calfs foot jelly) হ্যায়? খানসামা জানালো, ওভি নেহি হ্যায় খোদাওন্দ। বাবু: অকসটং হ্যায়? খানসামা: ওভি নেহি হ্যায় খোদাওন্দ। বাবু: গোরুকা কুচ নেহি হ্যায়? 

 এই অপূর্ব কথোপকথন শুনে দ্বিতীয় বাবু, যিনি এত গোমাংসপ্রিয় ছিলেন না, বিরক্ত হয়ে বললেন, ‘‘ওরে বাবুর জন্য যদি গোরুর আর কিছু না থাকে তো খানিকটা গোবর এনে দে না।’’ 

 ইংরেজ-নবীশ ওই বাবুটির ভাগ্যে শেষ পর্যন্ত কী জুটেছিল, তা না জানা গেলেও, এ রকম ঘটনা যে হামেশাই ঘটত তার অজস্র প্রমাণ ছড়িয়ে রয়েছে কলকাতার ইতিহাস-ভূগোল জুড়ে। 

 সাবেক-কলকাতায় গঙ্গার সঙ্গে টেমসের হাওয়া যেন মিশে যেত বড়দিন এলে। পশ্চিমের দেশগুলিতে শীত এক আতঙ্কেরই ডাকনাম। শীত মানে সেখানে কুয়াশা, বরফ আর অন্ধকার। উপভোগের কোনও সুবিধাই নেই। তাই, ক্ষুধার্ত বাছুররা যেভাবে গাভীর দিকে চেয়ে থাকে, সেভাবেই সাহেবরা অপেক্ষা করত চৌরঙ্গির বুক জুড়ে কখন শীত নামবে। 

 সেকেলে কলকাতায় শীত মানেই রাস্তার আলোগুলি সন্ধ্যা থেকেই কেমন নিভন্ত যেন ছুটি প্রার্থী। তেমনই দাপট রাজকীয় রোদ্দুরের। সব নদীই যেমন শেষ পর্যন্ত মোহানাগামী, তেমনই তখনকার সব উৎসবই গিয়ে ভিড়ত বড়দিনে। গির্জা ও চার্চ লোকারণ্য বড়দিন আসার এক সপ্তাহ আগে থেকেই। লোকেরা চার্চে ভিড় করত সুন্দরী মেয়ে দেখতে আর ইংরেজি কথাবার্তা শিখতে। 

 ১৮৭৫ সালে শহরের একটি কাগজের কার্টুনে বেরিয়েছিল ছোট একটি মেয়ে তার ঠাকুমাকে বলছে, ঠাকুমা আমাদের অপেরা গ্লাস নিয়ে এলে না তো। লেখা হয়েছিল ‘‘জমকে পোশাক পরি গাড়ি আরোহণে/ চার্চে যান সুরূপসী শ্রীমতির সনে’’। কিন্তু পরক্ষণেই ‘‘ভজনা হইলে পর উঠে দেন ছুট/ সহিস বোলাও বগি ড্যাম হুট হুট।’’ 

 শহর তখন অল্পেই মাতাল। থিয়েটার, অপেরা, বোট রেস বড়দিনের কলকাতায় ঘাটতি নেই কোনও কিছুরই। সাহেবদের প্রিয় পানীয় আরক। আরক দিয়ে পাঁচমেশালি পাঁচন তৈরি হত। নাম ছিল তার ‘পাঞ্চ’। পাঞ্চ থেকে পাঞ্চ হাউস। তখন জনপ্রিয় পাব আজকের খালাসিটোলা। এ ছাড়া ছিল তাড়ি, গেরি। ছিল পটার, বাস্‌, অ্যালপস্‌ ইত্যাদি। ১৮১০ পর্যন্ত খানদানি সাহেবরা নাকি হুইসকি ছুঁতে চাইতেন না, কারণ সেটি দেখতে অনেকটা সস্তা আরকের মতো। 

 সাহেবদের তরল আমোদের একটা বড় অংশ জোটাতেন নেটিভরা। আর, তাঁদের অগ্রগণ্য সেদিনের কলকাতার বাবুরা। তাঁদের দেওয়া ডালিগুলি বাদ দিলে সাহেবপাড়ায় বড়দিনের মৌতাত জমত না। কী ছিল না সেই ডালিতে! বঙ্কিমচন্দ্র লিখেছেন ‘‘হে মানব, টাইটেল দাও, খেতাব দাও, খেলাত দাও, আমাকে তোমার প্রসাদ দাও। আমি তোমার দ্বারে দাঁড়াইয়া থাকি, তুমি আমাকে মনে রাখিও। আমি তোমাকে ডালি পাঠাইবো, তুমি আমাকে মনে রাখিও।’’ 

 বাস্তবে ঘটনাটাও ঘটত সেরকমই। সাহেবরা বলতেন ডলি। এক সাহেবের বর্ণনায় ডলি হল প্রাচুর্যময় প্রাচ্য ভিজিটিং কার্ড। শুধু ফলমূল কিংবা হাঁস-মুরগি, ব্র্যাণ্ডি নয়, তাতে অনেক সময় অন্য উপকরণও থাকত। ইলাহাবাদের কালেক্টরের স্ত্রী ফ্যানি পার্কস একবার বড়দিনের ‘ডলি’তে যেসব উপহার পেয়েছিলেন, তার মধ্যে ছিল লর্ড উইলিয়াম বেন্টিঙ্কের দীর্ঘ একটি স্কেচ, ওয়ালনাটের থলি, হিরের আংটি, কাশ্মিরী শাল, এবং দু’বোতল পাহাড়ি মধু। 

 সাহেবদের উৎসবে তাঁদের তো উৎসাহ থাকবেই। কিন্তু, পাশাপাশি বাঙালি বাবুদের উদ্দীপনারও যে শেষ ছিল না বড়দিন নিয়ে। ছবিটা স্পষ্ট রয়েছে সেই সময়ের সাময়িকপত্রে প্রকাশিত হওয়া একটি রিপোর্টাজে। 

 ‘‘ইংরেজদিগের মধ্যেও ডিষ্ট ও অ্যাথিষ্ট ও কিষ্টান সম্প্রদায় আছে কিন্তু বড়দিন উপলক্ষ্যে সবাই আমোদ আহ্লাদ করে থাকে। সকাল হোতেই সাহেবরা ভেটকীমাচ, গাঁদাফুল ও কমলালেবু প্রভৃতি পরস্পরে সওগাদ পাঠাচ্চেন। যে যে বাঙালিগণের সাহেবদিগের সঙ্গে কর্মকাজ এবং আলাপ আছে, তাঁরাও সাহেবগণকে সওগাদ পাঠিয়ে দিচ্চেন।’’ 

 ফলাফল? 

 দেখা যাচ্ছে, বাজারে আগুন হয়ে উঠেছে ভেটকি মাছ, কমলালেবু ও গাঁদামালা। আঙুর, পেস্তা ও বেদানার দর বেড়ে দ্বিগুণ। পরম উৎসবের দিনটিতে বাঙালিই বা পিছিয়ে থাকে কী ভাবে? খ্রিস্টের আরাধনা করার জন্য যে গির্জাতেই যেতে হবে, তার কোনও মানে আছে নাকি? 

 একেবারেই নয়। সে কালে কী কাণ্ডটাই না ঘটেছিল মেছুয়াপট্টির বাগানবাড়িটিতে। প্রজন্মবাহিত সেই গল্প-হলেও-সত্যি কাহিনীর মধ্যে সরাসরি ঢুকে পড়া যাক। 

 সময় অষ্টাদশ শতকের প্রথম ভাগ। বড়দিনের দু’দিন আগে জনৈক মোসাহেব এসে কালীঘাটের স্বনামধন্য চন্ননবিলাসীবাবুকে তাতালেন, ‘‘মহাশয়! কাল বড়দিন! আজ ইংরেজটোলায় তো বড় ধুম লেগে গ্যাচে। বাড়ি যে সব সাজাচ্চে তা আর কী বলব? বিশেষত হোটেলের দিকে চাওয়া যায় না।’’ 

 চন্ননবিলাসীর রোখ চেপে গেল। গোরাদের যথেষ্ট ডালি পাঠিয়েছেন, তাও যেন যথেষ্ট মনে হচ্ছে না। বড়দিনে কি সাহেবদেরই একমাত্র অধিকার? আমরাও কি কিছুটা সাহেব নই? 

 যেমন ভাবা তেমন কাজ। বাবু বললেন, ‘‘আমাদেরও বড়দিন কল্লে হয় না?’’ 

 বড়দিন তো হবে। তার জন্য তো এলাহি খরচ। বাবুর সম্মানের ব্যাপার। কেননা, ‘‘দশজন মানুষকে নেমন্তন্য কোত্তে হবে, তাদের মেয়েমানুষ সব রোয়েচে, এবং আমাদের আলাপীও মেয়েমানুষ আছে, সকলকে না বলে চুপুচুপি ঘরে ঘরে বড়দিন কোল্লে শেষে আর কী লোকের কাছে মুখ দেখানো যাবে? দু তায়ফা বাই, চার তয়ফা খেমটাও চাই। বড়দিনের আমোদ আহ্লাদ বাড়ির চেয়ে বাগানে করাই ভাল। বাগানটা সাজাতে গেলেই দশ বারো মন গাঁদাফুল চাই।’’ 

 আয়োজন যা হল তা এলাহি। সাহেবদেরও চোখ কপালে তুলে দেওয়ার মতো। শুধু বাগানটি সাজিয়ে নাচ দেখালেই তো হবে না। দশজনকে বললে সঙ্গে যে কুড়িজন আসবে, তাদেরও তো দেখতে হবে। আর, সবাই যে একরকম নেশা করে, তাও তো নয়! আবগারির সকল বিষয়ই রাখতে হবে। শ্যাম্পেন, লিকর, ব্র্যাণ্ডি, বিয়রই অধিক চাই, চেরি শেরি না রাখলেও চলবে না, জিনও বোতলদু’য়েক রাখতে হবে। অনেকে রয়েছেন, যাঁরা মদ খেতে ঘৃণা করেন কিন্তু এদিকে জল ভিস্তির নেশার (তাড়ি) বাঁক খালি করে দেন, তাঁদের জালাপেট ভরার জন্য দু’চার জালা তাড়িও চাই। গাঁজা, গুলি, চণ্ডু, চরস, মাজম, খাট্টা, গুলকদ ও টকপাত প্রভৃতিও রাখতে হবে। অম্বুরি, ভ্যালসা, মিঠে ও কড়া তামাক, ও নস্য পর্যন্ত আবগারির বিষয় থাকা প্রয়োজন। 

 কেন? 

 না, লোকে যেন কোনও জিনিস চেয়ে ‘পেলুম না’ না বলে। এতেই শেষ নয়। নেশা হলে দু’চারজন জমি নিয়ে পড়বেই তাতে আর সন্দেহ কী? ফলে, তাকে তোয়াজ করে ঠাণ্ডা করাই কর্তব্য। তাই, তৈরি রাখতে হবে তেঁতুলগোলা, কাঁঠালপাতার রস ও গোলাপজলও। 

 আয়োজন তো হল। তারপর? 

 রাস্তা আলো করে সব রওনা দিলেন সকাল সকালই। তবে, একা গেলে জমবে না। বাগান-বণিতাও তো সঙ্গে রাখতে হবে। তো, সেই অবিদ্যারও অভাব নেই। কালীঘাট, স্নানযাত্রা কিংবা বাগানে একজনকে নিয়ে গেলে তার সঙ্গে দু’তিনজনকে ফাউ-ও পাওয়া যায়। তবে, রাস্তায় দাঁড়িয়ে বেশি বাছাবাছি করার সুযোগ কম। কেননা, বেশিক্ষণ দাঁড়াতে দিচ্ছে না চৌকিদার। 

 এক বাবু পান চিবুতে চিবুতে দুই অবিদ্যাকে নিয়ে হাজির হলেন। মুখ গাড়ির ভিতর ঢুকিয়ে বললেন, ‘‘ভেরি চীফ্‌, অন্‌লি টি ডাবলিউ ও, আর ইউ পি ডাবল ই এস’’? মেয়েদের কারওর পরনে সালের রুমাল, কারও গায়ে একখানা জামেয়ার। প্রত্যেকেই অল্পবিস্তর নাচতে, গাইতে পারে। চন্ননবিলাসী নিজে পাঁচ-সাতটি মহিলা নিয়ে বড় ফেটিঙ্গে গেলেন। আসছেন সাহেবরাও। 

 বাগানেরও শোভার সীমা নেই। চারদিকে ঝুলছে গাঁদাফুলের ঝালর। বাতির আলোয় যেন চন্দ্রালোকের বান ডেকে গিয়েছে। সাহেবদের চাহিদামত প্রথম রাতে হচ্ছে খ্যামটা নাচ। সবাই আমোদে যেন মেখে রয়েছেন। খেমটাওয়ালিরা একের পা, দু’য়ের পা, ছেপ্‌কা কাওয়ালি, আড়খেমটা প্রভৃতি নাচের পর শুরু করেছে বেদেনি, উড়েনি ও মগের নাচ। 

 চারদিকে রুমাল পড়ছে। ব্র্যাভো, ব্র্যাভো চিৎকার। মজ্‌লিস ভেঙে যাবে বলে প্রাইভেট রুমে মদও চলছে পাল্লা দিয়ে। বাবুরা তৈরি হচ্ছেন! 

 রাত দু’টোর পর খেমটা নাচ ভেঙে গেল। শুরু হল বাঈ নাচ। তবে, মদের পার্টি বাড়াবাড়ি পর্যায়ে চলে গেলে নাচ কী গান কিছুই জমে না। খেমটা বরঞ্চ এক রকম হল। সবাই দশটাকা করে দিলেন। বাঈ নাচ কিছুক্ষণ চলার পরই বন্ধ হয়ে গেল। শেষে মজ্‌লিসে আনন্দময়ী, বিপত্তারিণী সুরা এসে নামল! মদ দেওয়া হল বাঈজী ও খেমটাওয়ালিদের। বাবু-বিবিরাও মদ নিয়ে বসলেন। সকলেই তখন অল্পবিস্তর গোলাপি হয়ে উঠেছেন। একজন খিচুড়ির হাঁড়িটা মাথায় করেই এসে উপস্থিত। শুরু হল মহা গোলোযোগ। খেমটাওয়ালিদের যে কত রকমের জাত, তার কি কোনও ঠিক আছে। বাবুরাও তো পাঁচ রকম জাতের। তা ছাড়া, সাহেবরা তো আছেনই। 

 মজলিসে খিচুড়ির হাঁড়ি আসতে সবাই ইচ্ছামত তাতে হাত ঢুকিয়ে দিলেন। সে যেন এক শিবের বিয়ে! বাঈজিদের গান থামিয়ে দেওয়ায় তাঁরা একটু রেগে গিয়েছিলেন ঠিকই, কিন্তু পেটে দু’পাত্তর পড়ার পর রাগ গলে সুরা! খেমটাওয়ালিদের ওড়না উড়ে যাচ্ছে, বাঈজিদের পেশোয়াজের দড়ি ছিঁড়ছে, কার যে কোথায় কী পড়ছে, কোনও হুঁশই নেই। কেউ কেউ জমি নিচ্ছেন, কেউ বা বমি করছেন, অনেকেই বাগানের গাছতলাতে পড়ে আছেন অচেতন হয়ে। কারও পা ধরে শেয়াল টানছে, কারও মুখ শুঁকে পেচ্ছাপ করে চলে যাচ্ছে সুযোগসন্ধানী কুকুর। নেশার ঝোঁকে কয়েক জন সাহেব আর বাবুতে মিলে তোড়জোড় করে গাছতলায় পাখি মারতে বসেছেন। 

 লোকে কথায় বলে ‘এখানে স্বর্গ এখানে নরক’। কিছুক্ষণ আগের সুসজ্জিত বাগানটির ভগ্নদশা দেখে তাই মনে হওয়া স্বাভাবিক। অধিক সুরাপান করার ফল ফলেছে। পায়খানা-পেচ্ছাপ আর বমিতে যেন নরক কুণ্ড। কেউ কেউ তার উপরেই গড়াগড়ি দিচ্ছেন। চাকররা এসে তাঁদের এক একবার এক একদিকে টেনে শোয়াচ্ছে। 

 আর রাত শেষ হওয়ার পর? বরং তুলে দেওয়া যাক সাহিত্যিক ভোলানাথ মুখোপাধ্যায়ের বর্ণনা: 

 ‘‘বেলা আটটা বেজে গ্যালো, চার্দ্দিক রোদ্দুরে ভোরে গ্যাচে, নেশা হোতে যারা মজলিস থেকে বেড়িয়ে এসে গাচ্‌তলাতে মড়ার মতন পোড়েচে, তাদের বুকের উপরে কাকগুলি বোসে চোক ঠোকরাবার উজ্জুগ কোত্তেই একটু একটু চেতন হোচ্চে। যত ব্যালা হোচ্চে ক্রমে ক্রমে মৌতাত এবং নেশা ছুটে যাচ্চে, একটী একটী করে ধনুদ্ধরেরা উঠ্‌তে লাগলেন। কেও বেলা কত বলে জিজ্ঞাসা কোচ্চে, কেও তামাক চাচ্চে, কাহার খোঁয়াড়িতে বুক পর্যন্ত সুখিয়ে গ্যাচে, কেবল জল জল কোরে চ্যাঁচাচ্চে। পাকা মাতালরা খোঁয়াড়ির সময় মদ খেয়েই খোঁয়াড়ি ভাঙ্গেন, আদপাকা ও নতুন বাবুরা জল খেয়ে পেট জয়ঢাকের মতন কোচ্চেন, তেষ্টাও যাচ্চেনা, গায়ের ঘ্যাঁৎঘ্যাঁতানিও সাচ্চেনা, একবার সুচ্চে, একবার বোস্‌চে, সুখের লেশমাত্র পাচ্চেন না, যত আমোদ আহ্লাদ এক খোয়াড়িতেই মাটী কল্লে।’’ 

 (চলবে) 


</TEXT>
</DOC>
<DOC>
<DOCNO>1010102_1karcha.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

 কলকাতার কড়চা কলকাতার প্রাপ্য 

 ১৮২৮ সালের কথা। নেপালে এক যুদ্ধে ইংরেজবাহিনী বিজয়ী। সুতরাং, সাম্রাজ্যবাদের দম্ভ ঘোষণা করে রাজধানী কলকাতার আকাশে মাথা তুলে দাঁড়াল সুউচ্চ মিনার অক্টারলনি মনুমেন্ট। একই ভাবে পরদেশি শাসকদের গরিমা মহিমা, হর্ষ আর বিষাদ প্রকাশ করতে গড়ে ওঠে গোয়ালিয়র মনুমেন্ট, সেনোটাফ ইত্যাদি। অবশেষে মহারানির স্মৃতিকে অক্ষয় করে রাখতে ময়দান আলোকিত করে মর্মর হর্ম্য ভিক্টোরিয়া মেমোরিয়াল। একদা অন্য ধরনের নির্মাণও দেখেছে এই কলকাতা। এমনকী বেশ কিছু ‘সেকুলার’ বা ধর্মনিরপেক্ষ, অসরকারি অট্টালিকাও। ১৮১৩ সালে টাউন হল, ১৮৪৪-এ মেটকাফ হল, ১৮৭৩-এ নব কলেবরে মেয়ো হাসপাতাল। সেকালে, রানির জুবিলি উপলক্ষে যেমন কিছু না কিছু উপহার জুটত এই শহরের ভাগ্যে, তেমনই শিকে ছিঁড়ত কোনও যুবরাজের পদধূলি পড়লেও। আলিপুরের বিখ্যাত পশুশালার উদ্বোধন প্রিন্স অব ওয়েলস-এর আগমন উপলক্ষে। অ্যালবার্ট হলেরও শুরু সেই উপলক্ষে। অ্যালবার্ট তো বলতে গেলে পুরোপুরি বাঙালির উদ্যোগ। অন্যান্য হলও প্রায়শ অসরকারি, বারোয়ারি কীর্তি। ঔপনিবেশিকদের গৌরব গাথা প্রচার করার জন্য যে সব স্মারক স্থাপন করা হয়েছিল সেই সব জয়স্তম্ভগুলি আজ হয়তো নিজেদের অস্তিত্বের অর্থ ভুলে গেছে। তবু অস্বীকার করার উপায় নেই, সাবেকি গহনার মতো সেগুলো আজ একই সঙ্গে কলকাতার অলঙ্কার এবং অহংকার। দুঃখ এই, আমরা অনবরত নানা মাপের মহাজন ও অভাজনদের শতবার্ষিকীর মতো রকমারি অনুষ্ঠান পালন করি, কিন্তু রবীন্দ্রশতবার্ষিকী উপলক্ষে এই রাজ্যে এবং সমগ্র দেশে বারেকের জন্য যে অবিশ্বাস্য কর্মোদ্যোগ দেখা গিয়েছিল, তেমন আর চোখে পড়ল না। বাংলা সনের নতুন শতাব্দীতে আমরা স্থায়ী কিছু গড়তে পারিনি। মনে হয় ইংরেজি নতুন শতক এবং নতুন সহস্রাব্দও নিষ্ফলাই থেকে যাবে। দু’চারটি নাতিবৃহৎ রম্যউদ্যান কি আর শতাব্দী কিংবা সহস্রাব্দের স্মৃতি ধারণ করতে সমর্থ? কলকাতা কি এই যুগান্তরে একটি আন্তর্জাতিক মানের যথাযথ চিত্রসংগ্রহ এবং প্রদর্শনশালা পেতে পারত না? উপযুক্ত প্রদর্শনশালা বা গ্যালারি নেই বলে পিকাসোর প্রদর্শনী কলকাতা আসছে না শুনে দুঃখিত মুখ্যমন্ত্রী, বলেছিলেন অতঃপর চেষ্টা করতে হবে সেই অভাব ঘোচাতে। আমরা চাই নববর্ষে, নতুন শতক এবং তৃতীয় সহস্রাব্দের সূচনায় সেই স্বপ্নের পুনর্ঘোষণা। নাই বা সম্ভব হল রাতারাতি। ভিক্টোরিয়া মেমোরিয়ালও কিন্তু পূর্ণ অবয়ব লাভ করতে সময় নিয়েছিল পনেরো বছর। 

 কলকাতা ২০৫০ 

 ছ’বছর দু’মাসের ছেলেটি যখন ছাপ্পান্নতে পৌঁছবে তখন কলকাতা দেখতে কেমন হবে। এই ভাবনাটি নিয়েই একের পর এক ছবি এঁকেছে অর্ণব গণচৌধুরী (বুম্বা)। পার্ক সার্কাসের ডনবস্কো স্কুলের আপার কেজি’র ছাত্র। ভূমিষ্ঠ হওয়ার দেড় বছর পর থেকেই তার প্রিয় সঙ্গী তুলি আর রঙ পেন্সিল। ইতিমধ্যেই নেহরু চিলড্রেন্স মিউজিয়ামে একক প্রদর্শনী হয়েছে, পেয়েছে পুরস্কারও। তার কথায় সঙ্গের ছবির ভাষ্য, ‘‘মাটির তলা দিয়ে রেল চলছে, ফ্লাইওভারের উপর গাড়ি যাচ্ছে, মানুষ চড়ছে রোপওয়েতেও। গাছপালা শুকিয়ে গেছে। দুজন গরিব মানুষের মৃতদেহের উপর বসে কাক প্রশ্ন করছে, ‘তোমাদের দেখার কি কেউ নেই?’’ 

 সাবিত্রী রায় সব অর্থেই দুর্লভ লেখক সাবিত্রী রায়ের সুপুত্রী দিল্লির অধ্যাপক গার্গী চক্রবর্তীর সৌজন্যে পশ্চিমবঙ্গ বাংলা আকাদেমি এবারই প্রথম সাবিত্রী রায় স্মারক ভাষণের আয়োজন করেছিল। ভূমিকায় শ্রীমতী গার্গী আরম্ভের সুরটুকু ধরিয়ে দিলেন, ব্যক্তিগত থেকে সামাজিক দায়বদ্ধতার কথা বলেছেন। আকাদেমি গৃহে সেদিনের সমাবেশ ছিল মিশ্র: সাবিত্রী রায়ের সমকালীন অনেক সংস্কৃতিমনা 

 মানুষজন, কিছু বা একালের পাঠক। স্মারক ভাষণের বিষয় ছিল, ‘বাংলা ছোটগল্প: প্রতিরোধের কয়েকটি স্বর’। রুশতী সেন সাবিত্রী রায়ের একটি গল্প কেন্দ্র করেই জগদীশ গুপ্ত দীনেশ রায় কবিতা সিংহের গল্পের তুলনামূলক আলোচনায় বড় সহজেই গভীরে পৌঁছলেন। সাবিত্রী দেবীর জীবন আর সাহিত্যকে পাশাপাশি রেখে বিশ্লেষণ করেছেন সুমিতা চক্রবর্তী। সুতপা ভট্টাচার্য লেখকের রচনাংশ পাঠে কৌতূহল সঞ্চার করেছেন। দেখা যাচ্ছে মঞ্চে প্রধান ভূমিকা নিয়েছেন তরুণ, অনতিতরুণ বিদুষীরা। তাঁদের অনুসারী সভাধিনায়ক অমিয় দেব আজকের পটে সাবিত্রী রায়ের সৃষ্টি আলোকিত করতে চেয়েছেন। দুঘণ্টাব্যাপী সেই বৃহৎ সমাবেশ এমনই মগ্ন ছিল যে ধন্যবাদ দেবার সময়ে আকাদেমির সচিব মিতবাক্‌ সনৎ চট্টোপাধ্যায়ও কিছুক্ষণের জন্য অতীতের স্মৃতিতে ফিরে গেলেন। আপাতত, মনে হয় সাবিত্রী রায় তাঁর মৃত্যুর পনেরো বছর পরে নতুন ভাবে আবিষ্কৃত এবং পুরস্কৃত হবেন। 

 চলমান ২৫ 

 স্থবির মুহূর্ত থেকে যাবতীয় শিল্প-সাহিত্যকে তাঁরা মুক্তি দিতে চেয়েছিলেন সময়ের চলমানতায়। চেয়েছিলেন, মানুষের কাছাকাছি আসতে। শহরের দেওয়ালে অাঁকা হয়েছিল মস্ত মস্ত ছবি; ঝলক দিয়েছিল গল্প-কবিতার টুকরো টুকরো পংক্তি। চৌরঙ্গির মনোহরদাস তড়াগের একটি গম্বুজে শুরু হয়েছিল ‘গ্যালারি-এ’। সেখানে ফি শনি-রবি চলত চিত্রপ্রদর্শনী। সাহিত্য পাঠ, নাটক ও গানের আসর। কখনও মধ্যরাত্রে দুরন্ত ষাঁড়ের গায়ে ছবি এঁকে ফেলতেন সাহসী তরুণ শিল্পী অসিত পাল। (সঙ্গের ছবিতে কবি গৌতম চৌধুরীর শার্টে ছবি আঁকছেন তিনি, তারিখটা ছিল ৪ জুন, ১৯৭৬)। ‘চলমান শিল্প আন্দোলন’-এর এই ছিল সূচনা। এই সাহসী তরুণেরই নেতৃত্বে আন্দোলনে কাঁধ মিলিয়েছিলেন রামকিঙ্কর বেইজ, পরিতোষ সেন, সুনীলমাধব সেন, রথীন মৈত্র, সুনীল গঙ্গোপাধ্যায়, শক্তি চট্টোপাধ্যায়, পূর্ণেন্দু পত্রী, আনন্দশংকর প্রমুখ। জরুরি অবস্থা ও পাতাল রেলের খোঁড়াখুড়ির কারণে স্থানচ্যুত হয়ে ’৭৭-এ আন্দোলনের গতি রুদ্ধ হয়। কিন্তু ফল্গুধারার মতো স্রোতটি বেঁচে থাকে। এই আন্দোলনের পঁচিশ বর্ষ পূর্তি উৎসব পালিত হবে ৪-৭ জানুয়ারি রবীন্দ্রসদন ও বাংলা আকাদেমি প্রাঙ্গণে। আকাদেমি সভাঘরে সাহিত্য কর্মশালা, শিল্পশিবির। গগনেন্দ্র প্রদর্শশালায় খ্যাতনামা শিল্পীদের চিত্রপ্রদর্শনী এবং পঁচিশ বছরের ইতিহাস দুর্লভ এক আলোকচিত্র প্রদর্শন। ‘দেওয়াল-চিত্র’ অঙ্কন, ‘দেওয়াল সাহিত্য’ লিখনের পাশাপাশি আস্ত একটি দোতলা বাসের গায়ে শিল্পীদের ছবি অাঁকার কর্মযজ্ঞও। এর চেয়ে চলমানতা আর কী হতে পারে? 

 ভারত ও মহাভারত 

 এই নববর্ষে দুটি ক্যালেণ্ডার আমাদের টেবিলে পৌঁছেছে যাদের একটার বিষয় ভারত, অন্যটির মহাভারত। ভারত হল বি ডি এ সংস্থার দেওয়ালপঞ্জির বিষয়, যার দ্রষ্টা ও নির্মাতা হলেন অতুলনীয় ব্যঙ্গচিত্রকর আর কে লক্ষ্মণ। লক্ষ্মণের দেখা সমাজ ও রাজনীতির বাস্তব রূপ সংবাদপত্রের কার্টুনের রেখায় দেখে আমাদের সকাল হয়, এ বার দেওয়ালের ছবিতে পেন্সিলে ধরা দৃশ্য দেখে দেখে আমাদের বছর কাটবে। বারো মাস ধরে আমরা বারোটি স্কেচে ভারতজীবনের কিছু পরিচিত, দৈনন্দিন দৃশ্য ফিরে ফিরে পাব। দৃশ্যগুলো হয়তো প্রত্যক্ষ ভাবে মুম্বই শহরের প্রতিফলন, কিন্তু তারা ভারতের অন্য প্রদেশ ও শহরের জীবনেরও কথা বলে। লক্ষ্মণ তাঁর ছোট্ট মুখপাতে বলেওছেন, ‘‘india with all its 

 SKETCHING.’’ ক্যালেণ্ডারে তাঁর শিকার করা মুহূর্তের মধ্যে আছে পানশালার সন্ধ্যা, চায়ের দোকানের সকাল, দুপুর, বিকেল যাই হোক, গাছতলার সেলুনে (ইটালিয়ান সেলুনও বলে যাকে!) দাড়ি কামানো, কিংবা সঙ্গের ছবি ‘শান্তিপূর্ণ সহাবস্থান’, ইত্যাদি। যে-ভারতজীবনচিত্র ইনফোটেক, ই-কমার্স, গ্যাট চুক্তি, বিদেশি লগ্নি কী দিশি বিলগ্নীকরণে বদলায় না। 

 ভারতজীবনের চিরন্তন কথা বলা আছে মহাভারতে। যে মহাভারতকে নিজের মতো করে, রং তুলি চিত্রণে বলেছেন শিল্পী অরূপ দাশ। প্রবীণ শিল্পীর অসাধারণ সেই ভারতকথা থেকে চারটি মুহূর্ত বেছে নিয়ে ডেস্ক ক্যালেণ্ডার করেছে আর পি জি সংস্থা। সভাস্থলে দ্রৌপদীর বস্ত্রহরণ, অনন্তের পটভূমিতে শ্রীকৃষ্ণ (বিশ্বরূপ দর্শনের মুহূর্তে, নাকি বৃন্দাবনের শৌখিন রাতে, নাকি মৃত্যুকালে?), শিশু কৃষ্ণ, ধৃতরাষ্ট্র পদতলে জয়দ্রথের ছিন্নমস্তক পতনএই চার দৃশ্যের বেদনা ও নাট্য দিয়ে ভরানো ২০০১-এর বারোটা মাস। বছর ফুরোলে এদের বাঁধাবার ঝোঁক হবে বইকী! 

 টেক্কা ‘উঠে পড়, দেখ এক ফালি সোনালি রোদ্দুর পড়েছে বারান্দায়, জানালা খুলে দেখ, এসে গেছে নতুন বছর’ রচনার নীচেই ধোঁয়া ওঠা এক পেয়ালা লিকার চা। অন্য নমুনা, ‘নতুন বছর নিয়ে আসুক লোভনীয় নতুন সুযোগ তোমার কেরিয়ারগ্রাফ উঠুক আকাশমুখি...।’ আছে সফলতার শুভেচ্ছা, আলোর দিকে এগিয়ে চলার ঘোষণাও। কম্পিউটারে অলঙ্কৃত ঝাঁ চকচকে কার্ডগুলি এসেই বাজার মাত করেছে। নির্মাতা ‘স্বপ্নের কারখানা’। এর পিছনে আছেন তরুণ দম্পতি সোনালি ও পিনাকী ঘোষ, যাঁদের কথায়, ‘গত বছর মহারাষ্ট্রে মরাঠি ভাষার কার্ড বেরিয়ে ইংরেজি কার্ডকে টেক্কা দিয়েছে শুনেই বাংলা কার্ড তৈরি শুরু করি। ইচ্ছে আছে সাধভক্ষণ, সন্তান জন্ম, স্কুলে ভর্তি হওয়া, প্রেমে পড়া, প্রেমে আঘাত পাওয়া বঙ্গজীবনের সব কিছু নিয়েই কার্ড করা।’ 

 মৃণাল সেন প্রশ্নটা ছিল কলকাতার ভবিষ্যৎ নিয়ে। উত্তরে মৃণাল সেন বললেন, ‘‘বলছি এক কলকাতা-প্রেমিকের কথা। জন্মসূত্রে বিদেশি, নিবাস লণ্ডন, কর্মক্ষেত্র পৃথিবী জুড়ে। পেশায় সাংবাদিক, নেশা কলকাতা। শুনেছি, বছর ঘুরতেই ফিরে আসবেন একবার। একবার, প্রতিবার। সে বার, ’৭১-এর সেই ভয়ঙ্কর সময়ে, এসেছিলেন। সেই সময়ের একটা লেখা মনে পড়ছে। লিখেছিলেন, ‘Everytime I return to Calcutta I feel it 

 মানি তিরিশ বছর আগে যা ছিল, সেই কলকাতা আজ পাল্টে গেছে অনেকখানি। বাড়ি গাড়ি দোকানপাট বিলাসব্যসন ভোগ্যপণ্য এবং আরও হাজার রকমের ব্যাপারস্যাপার ঢুকিয়ে দেওয়া হয়েছে শহরটাতে। আর শহরের চৌহদ্দি ডিঙিয়ে মেগাসিটির ছটফটানি। রাস্তায় দাঁড়ালে যানজটে আর মানুষে ঠোকাঠুকি, ঘরে এলে রান্নাঘরে শোবার ঘরে বসার ঘরে নানা যন্ত্রের ভেল্কি। আর হাল আমলের ইনফর্মেশন টেকনোলজি। পৃথিবীটা আজ কলকাতার হাতের মুঠোয়। কিন্তু আমার আপনার আকাশে শুধু কি কলকাতাই বর্তমান? রাজ্যের আর সব মিথ্যে? বাতিল? তা তো নয়! সে সব ছেড়ে কথা বলি কী করে! তা ছাড়া, কলকাতার কথাই যদি বলি জানি, মিটিং-মিছিলের খামতি নেই আজও, কিন্তু এও বলব এই শহরটা আজ ‘সদর্থে’ আগেকার মতো বারুদে ঠাসা নয়, মিছিল-মিটিং আর আওয়াজে প্রতিবাদে সেই চরিত্র আজ খুঁজে পাই না, বিক্ষোভ-ক্রোধ প্রতিরোধ ব্যারিকেডের যে আভিজাত্য তখন অনুভব করেছি হ্যাঁ, আভিজাত্যই বলব খোলা গলায় তা আজ অতীতের স্মৃতি। হোক না অনেকটাই ছেলেমানুষি, কিন্তু বুকে করে রাখার মতো। 

 তাই বলব, জিজ্ঞাসা করব, এই হাজারো চোখ ধাঁধানো মনমাতানো উন্নয়নের মাঝখানে দাঁড়িয়ে সে দিনের সেই ’৭১-এর ওই কথাগুলো কি আজকেরও নয়? আগামী দিনেরও বা নয় কেন? সাধ আর সাধ্যের মধ্যে সমঝোতার অঙ্ক না কষে বেসরকারি সরকারি পরিকল্পনার চাপে আজ কি কোষাগার চুপসে যাচ্ছে না? কি কলকাতায় কি কেন্দ্রে? ঋণের বোঝায় দেশটা কি চলৎশক্তিহীন হয়ে পড়ছে না? আর দারিদ্র্য? আরও আরও মারমুখী হয়ে উঠছে না? আরও বেপরোয়া? যা বলে গেছেন জেমস ক্যামেরন? আজ যদি মানুষটি বেঁচে থাকতেন হয়তো বলতেন, দেখছি দেশটা শহরটা ধীরে ধীরে দেশি বিদেশি পুঁজিপতিদের উপনিবেশের খাঁচায় ঢুকে পড়ছে। 

 শিয়রে সংক্রান্তি নিয়ে নতুন বছরে পা বাড়িয়েছে কলকাতা তথা গোটা দেশের মানুষ। সময়টা অবশ্যই ‘ফুল খেলবার দিন নয়’। ‘কল্লোলিনী তিলোত্তমা’র ছবি অাঁকতে আমি অপারগ। তবু যা হোক, একটা কিছু তো করতে হবে। দিন দিন আসুরিক হানাহানির মাঝখানে দাঁড়িয়ে ‘সোনার হরিণ’ চাইব এমন স্বপ্নবিলাসী আমি নই। চাইব কিছুটা সহিষ্ণুতা গোটা দেশে, গ্রামেগঞ্জে, আমার পারিপার্শ্বিকে। আপাতত এইটুকুই আমার চাওয়া যাতে দেশটা ইতর না হয়ে যায়।’’ 

 সুকান্ত চৌধুরী 

 নতুন সহস্রাব্দে কলকাতার ভবিষ্যৎ কী এই প্রশ্নে মোটের উপর যত দূর দু চোখ যায় তত দূর তাকিয়ে ‘আমি আশাবাদী’ বললেন সুকান্ত চৌধুরী। যাদবপুর বিশ্ববিদ্যালয়ের ইংরেজি বিভাগে তাঁর ঘরটিতে বসে কথা হচ্ছিল এই অধ্যাপকের সঙ্গে। এক দশক আগে কলকাতার তিনশো বছরে যিনি উপহার দিয়েছিলেন দু’খণ্ডে ‘ক্যালকাটা দ্য লিভিং সিটি’র মতো সংকলন। পঞ্চাশে পা দেওয়া মানুষটি ছটফটিয়ে বলে চললেন তাঁর ভালবাসার শহরের আগামীর কথা, ‘ছেলেবেলায় দেখা দাঙ্গা-দেশভাগের ঠিক পরের সে-কলকাতার থেকে এ কলকাতা এগোচ্ছে তো বটেই; প্রাপ্তি কিছু আছে বলেই প্রত্যাশাও করতে পারি’। আশা জলে এবং বিজলিতে। ‘ভারতের আর কোনও বড় শহরে কলকাতার মতো জলের সুব্যবস্থা নেই। বিদ্যুতেও সাম্প্রতিক উন্নতি চোখে পড়ার মতো।’ সংকটও সেই জলে। ‘যেটা আমাদের গভীর সমস্যা সেটা হল নিকাশি ব্যবস্থা। যদি কলকাতা আক্ষরিক অর্থেই ডোবে, আমার বিশ্বাস ডুববে না, তবে সে কিন্তু এরই জন্য।’ তা ছাড়া আছে ট্র্যাফিক, হাসপাতাল, সাধারণ বিদ্যালয় শিক্ষার দুরবস্থা। আবার, ‘কলকাতার বইমেলার মতো জিনিস কিন্তু ভূ-ভারতে কোথাও নেই, এটা একটা বড় প্রাপ্তি আমাদের’। কিন্তু ‘আন্তর্জাতিক প্রকাশনা জগতে ভারতবর্ষ যেখানে আস্তে আস্তে একটা স্থান করে নিচ্ছে, যার সবচেয়ে বড় ঘাঁটি দিল্লি, সেখানে কলকাতা পিছিয়ে পড়ছে’। অবশ্য ‘সাধারণ ভাবে নগর পরিষেবার উন্নতি না হলে এর সমাধান হবে না’, বললেন সুকান্ত। তবে তিনি ‘আমাদের কিছু হবে না’ এই ‘হতাশা-সিনড্রোমে’ ভোগেন না মোটেই। জোর গলায় জানালেন, ‘যত দিন নিজেদের শহর সম্বন্ধে আমাদের একটা হতাশাবোধ থাকবে তত দিন আমাদের সাংস্কৃতিক জীবনও এগোবে না।... আমাকে তো অনেক ভারতীয় বলেছেন তোমাদের শহরটাকে তোমরা আরও ভালো করে প্যাকেজ করতে পার না কেন, এটা একটা দুঃখের ব্যাপার। সত্যিই প্যাকেজিং ও পাবলিক রিলেশনের ব্যাপারে আমরা খুব খারাপ।’ আর নামবদল? ‘আমার সে নিয়ে বিশেষ একটা হেলদোল নেই, ইট্‌স আ নন-ইস্যু আই থিংক’, সাফ কথা সুকান্ত চৌধুরীর। 

 শানু লাহিড়ী জয়কৃষ্ণর কাছে রেখে যান, দেখবো! বলেছিলেন জ্যোতিবাবু। গত ’৯৬তে। তাঁর কথা মতোই স্কাল্পচার গার্ডেনের প্রজেক্ট রেখে আসেন শিল্পী শানু লাহিড়ি। তাঁর আক্ষেপ, ‘প্রজেক্ট-টা বোধহয় পড়েও দেখার সময় পাননি মহাকরণের বাবুমশাইরা।’ কী ছিল ওই প্রজেক্টে? ‘সরকারি কোষাগার থেকে এক পয়সাও খরচ হত না’ বললেন শানুদেবী। ‘আমি শুধু জায়গাটা চেয়েছিলাম। ভি আই পি রোডের ধারে ৩০ মিটার চওড়া আর ৩ কিমি লম্বা জায়গাটুকু। সল্টলেক ফুটব্রিজ থেকে উল্টোডাঙা অব্দি। সেখানে কুমোরটুলির মৃৎশিল্পী, কালীঘাটের পটুয়া আর আমরা, শহরের শিল্পীরা মিলে সাজাতাম স্কাল্পচার গার্ডেন।’ উল্টো দিকের হোগলার বনটিও রাখতে চেয়েছিলেন শানুদেবী। প্রচুর পাখির আনাগোনা ছিল ওই বনে। তা ক্রমশ ভরাট হচ্ছে পয়সাওলাদের দাপটে। বসছে এক এক করে দোকান। সরকারের তাতে আপত্তি নেই। সদিচ্ছার অভাব শুধু শহরটা নিয়ে। অতএব, কলকাতার ভবিষ্যৎ? শানু লাহিড়ির উত্তর, ‘অন্ধকার!’ তাঁর শৈশব কেটেছে খালাসিটোলার কাছে ব্লকমন ষ্ট্রিটে। অতঃপর সদানন্দ রোড, কবির রোড, রাজা সীতারাম রোড এবং ত্রিকোণ পার্ক হয়ে এখন তিনি লেকটাউনের বাসিন্দা। স্মরণ করলেন, ‘দারুণ সুন্দর ছিল সেই সময় শহরটা। নিয়ম করে রাস্তা ধোয়ানো, আলো জ্বালানো, যানবাহন ও পথচারীদের শৃঙ্খলা সব মিলিয়ে পরিপাটি ছিল। ’৫৬ তে প্যারিস গেলাম। তার পর আসানসোল, গৌহাটি হয়ে ’৭২-এ কলকাতায় ফিরে দেখি গোটা শহরটা ভাগাড়ের চেহারা নিয়েছে। সব চেয়ে করুণ অবস্থা দেওয়ালগুলির,... এর মুণ্ডু চাই, ওর রক্ত চাই, তার কালো হাত গুঁড়িয়ে দাও। ওই সময়ই বাঁকুড়া-বিষ্ণুপুর থেকে ফেরার পথে আদিবাসীদের দেওয়াল-চিত্র দেখে চোখ খুলে গেল’। লা মার্টিনিয়ারের দেওয়ালে প্রথম ছবি আঁকলেন ’৮৪ তে। তার পর বলাই সিংহ লেন, জাস্টিস চন্দ্রমাধব ষ্ট্রিট কোথায় না দেওয়াল রাঙিয়েছেন! তিনিই প্রথম প্রশ্ন তোলেন, ক্লাইভের বাড়িতে যে পেইন্টিংগুলি ছিল, গেল কোথায়? কোথায় জমিয়ে রাখা হচ্ছে এ শহরের পুরনো ল্যাম্পপোস্ট, জলের কল, ঘোড়াদের জল খাওয়ার চৌবাচ্চা? ওগুলো নিয়ে কি আলাদা মিউজিয়াম হয় না? অন্য একটি প্রস্তাব তাঁর, ‘শহরের হাল ফেরাতে এক্ষুণি সিটি কমিটি অব ক্যালকাটা গড়া দরকার, যে কমিটি সানফ্রান্সিসকো বা ম্যানহাটান শহরের মতো সমস্ত স্বেচ্ছাসেবী সংগঠনের হাত ধরে গত পঞ্চাশ বছরে আমরা যা পারিনি, পারবার চেষ্টা শুরু করুক অন্তত। জনসাধারণ যদি সাহায্য করে, নাগরিকরা যদি আরও সচেতন হয় তা হলে আগামী দিনে কলকাতা বর্তমানের থেকে সুন্দর হবে, এই বিশ্বাস রাখি।’ 

 ছবি: তারাপদ বন্দ্যোপাধ্যায়। কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1010403_31dance1.utf8</DOCNO>
<TEXT>
 ১৭ চৈত্র ১৪০৭ শনিবার ৩১ মার্চ ২০০১

 নৃত্য 

 সমালোচনা ১.. আগামী কালের তারা অনিন্দিতা বন্দ্যোপাধ্যায় শিরোনাম ছিল ‘স্টার্স অব টুমরো ইন দ্য ক্লাসিকাল ডান্স এরিনা’। পর পর দু’দিন মধুসূদন মঞ্চে এবং শেষ দিন রবীন্দ্র সদনে বেশ কয়েক জোড়া পা সত্যি সত্যি আগামী দিনে ভারতীয় শাস্ত্রীয় নৃত্যের ভবিষ্যতের ইঙ্গিত দিল। অল্পবিস্তর হলেও। আয়োজক ‘ওয়েস্ট বেঙ্গল ডান্স গ্রুপ ফেডারেশন’। কৌস্তভী সরকার, শ্রাবন্তী হালদার, অনন্যা সাধুখাঁর ওড়িশি, অংশুরাজ ঘোষ, রুদ্রাভ নিয়োগীর কত্থক এবং অর্কদেব ভট্টাচার্য ও রুমেলা চট্টোপাধ্যায়ের ভরত নাট্যম-এ অনেকটা পারা ও কিছুটা না-পারার পর্ব পেরিয়ে প্রাপ্তির হিসেব কষা গেল রবীন্দ্র সদনে শেষ সন্ধ্যায়। 

 সর্বাণী নন্দির ওড়িশি নৃত্যেই শুরু। পৌষালী মুখোপাধ্যায়ের এই ছাত্রীটির নৃত্য ব্যাকরণ রপ্ত হয়েছে ঠিকই, কিন্তু নৃত্যের আত্মার সঙ্গে তেমন ভাব জমেনি। অভিনয় অংশে দুর্বলতা ঈষৎ টের পাওয়া যায়। সৌমেন ঘোষের ভরত নাট্যম সে তুলনায় অনেক পরিণত। থাঙ্কমণি কুট্টির ঘরানায় সৌমেনের স্নাত হওয়া। তিল্লানায় যে বিশুদ্ধতা আবশ্যক, অর্থাৎ তাল, লয়, হস্তক ও পদকর্মের সামগ্রিক ব্যঞ্জনা, তা সোমেনের নৃত্যে প্রকাশিত। অভিনয় অংশও বলিষ্ঠ। তবে এই প্রতিভাবান শিল্পীরও আরও বেশি চর্চার দরকার। মালবিকা মিত্রের ছাত্রী এমিলি ঘোষ তৃতীয় সন্ধ্যার শেষ নৃত্যশিল্পী। তাঁর বিষয় ছিল কত্থক। এমিলিই সবচেয়ে বেশি চোখ টেনেছেন। বিলম্বিত তিন তাল দিয়ে শুরু করে ঠাট, তোড়া, লড়ী-র পর্ব থেকে পর্বান্তরে চলে যান বড় স্বতঃস্ফূর্ততায়। অভিনয় অংশেও সূক্ষ্ম প্রয়োগ ভাবনার পরিচয় মেলে। তবে এঁদের কাছ থেকে আরও অনেক বেশি মাত্রায় ইমপ্রোভাইজেশনের প্রত্যাশা ছিল। নৃত্য সমালোচনা প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010113_rajya.utf8</DOCNO>
<TEXT>


বন্দুক উঁচিয়ে আহতদেরও নিয়ে গেল ওরা রাতে ক্যানিংয়ে ৩২টি বাড়িতে আগুন, শিশুকে পুড়িয়ে হত্যা খুন হন তাদেরই ৮ জন, ডেকে জানাল জনযুদ্ধ গঙ্গাসাগরমেলা মানবমিলনের তীর্থ, গোলাম রসুল ফের প্রমাণ দিলেন স্নানে নেতা খুনের জেরে আজ রায়দিঘি বন্‌ধ


</TEXT>
</DOC>
<DOC>
<DOCNO>1010108_6pustak1.utf8</DOCNO>
<TEXT>
 ২২ পৌষ ১৪০৭ শনিবার ৬ জানুয়ারি ২০০১

 পুস্তক পরিচয় ১.. বিশ্বসাহিত্য কেন্দ্র কি সত্যিই বিকল্প শিক্ষাঙ্গন বর্ণালী পাইন নিষ্ফলা মাঠের কৃষক, আবদুল্লাহ আবু সায়ীদ। মাওলা ব্রাদার্স, ঢাকা, ১৬০.০০ আমার অনুভূতিতে বিশ্বসাহিত্য কেন্দ্র, আবদুল্লাহ আবু সায়ীদ। বিশ্বসাহিত্য কেন্দ্র, ঢাকা, ৯০.০০ 

 ঢাকায় বিশ্বসাহিত্য কেন্দ্রের মূল ভবন। ‘‘কেন্দ্রের ভবনের লাল ইটের দেয়ালগুলোকে আমরা কোনোদিন প্লাস্টার করব না। এই কেন্দ্র যে একদিন আমাদের রক্ত দিয়ে তৈরি হয়েছিল ওই ইটগুলো তার সাক্ষী হয়ে থাক।’’ আবদুল্লাহ আবু সায়ীদ ‘‘আমি অন্ধ; দৃষ্টিমান শুধু আমার অন্ধত্বের অবস্থানে’’  বিস্রস্ত জার্নাল, ১৯৯৩। এই অনুভব দৃষ্টির অনুসন্ধিৎসায় স্বপ্নাতুর করে রাখে আবদুল্লাহ আবু সায়ীদকে। বিশিষ্ট অধ্যাপক, কবি, প্রাবন্ধিক, সংগঠক হিসেবে সুপরিচিত মানুষটি বাংলাদেশ টেলিভিশনেরও জনপ্রিয় উপস্থাপক। ‘‘স্বপ্নতাড়িতের মতোন এসে যোগ দিয়েছিলাম শিক্ষকতায়,’’ লিখেছেন তিনি, নিষ্ফলা মাঠের কৃষক-এর ভূমিকায়। তাঁর শিক্ষকজীবনের আত্মকথন এই বইয়ের শুরুতেই পাই স্কুল ও কলেজ-জীবনের স্মরণীয় শিক্ষকদের স্মৃতিস্নিগ্ধ, প্রাঞ্জল বিবরণ। শিক্ষকতার সূচনাপর্বে মাত্র তেইশ বছর বয়সে কিছু কালের জন্য অধ্যক্ষের দায়িত্ব পালনে তিনি বাধ্য হন। এ সময় খোদ শিক্ষামন্ত্রীর অন্যায় অনুরোধ অগ্রাহ্য করে প্রভাবশালী, দুর্বিনীত অভিভাবককে পাল্টা জবাব দেওয়ার সততা দেখিয়েছিলেন তিনি, কিন্তু ‘‘আজ পেছনের দিকে তাকিয়ে মনে হয়, আমার নয়, সারা দেশে সবখানে তার দম্ভই তো আজ জয়ী হয়েছে।... যে শিক্ষাকে একদিন জীবনের সর্বোচ্চ বৈভব ভেবে অন্ধের মতো সেদিকে ছুটে গিয়েছিলাম, আজ তা কেবলই একটা আর্থিক লেনদেনের ব্যাপার, কেবলই একটা ক্রেতা-বিক্রেতার সম্পর্ক।’’ সায়ীদের আলেখ্য এ ভাবেই অত্যন্ত প্রাসঙ্গিক হয়ে ওঠে আমাদের কাছে। 

 পরীক্ষায় যথেচ্ছ নকলে বাধা পাওয়ায় কায়দে আজম কলেজের রক্তাক্ত ছাত্র বিক্ষোভ যেমন ভুলতে পারেন না, তেমনই আজও তাঁকে তাড়িয়ে বেড়ায় সে দিনের অনিয়ন্ত্রণযোগ্য ছাত্র-বিক্ষোভে পুলিশের গুলিতে মৃত ছাত্রনেতাটির মুখ। শিক্ষাঙ্গন কেন মানব-সম্ভাবনা বিকাশের আদর্শ ক্ষেত্র হতে ব্যর্থ, সমকালীন রাজনৈতিক অস্থিরতার মধ্যে তার কারণ খুঁজতে চেয়েছেন তিনি। অথচ এ পারে তথাকথিত সুস্থিতির মধ্যেও চালু রাখা হচ্ছে তেমনই এক গতানুগতিক শিক্ষাব্যবস্থা, যা রূপান্তরকামী প্রত্যয়ী মানুষের বদলে প্রশ্নহীন আনুগত্যে কুঁজো, মধ্যমেধার ক্লীব উৎপাদনে সফল ভাবে সক্ষম। 

 আবু সায়ীদের দীর্ঘ তিরিশ বছরের (’৬২-’৯২) অধ্যাপনা জীবনে চোখ রাখলে পরিষ্কার এক শিক্ষাব্রতীকে দেখা যায়, যাঁর কাছে শিক্ষকতা কখনওই নিছক জীবিকা নয়, শিক্ষকতাই তাঁর যাপিত জীবন। অথচ সমাজকে বাদ দিয়ে বইপত্রের পৃথক জগৎ গড়ে ‘অন্যমনস্ক স্বভাবের অধ্যাপক’ হয়ে থাকাটাও ছিল তাঁর রুচিবিরুদ্ধ। স্বপ্নবান তিনি, তাই তাঁর অনুধাবন, ‘‘নকল ধরতে হয় সৎ ও যোগ্যকে বাঁচাবার জন্য’’, ‘‘ন্যায়সঙ্গত পৃথিবীর জন্যে’’। তাঁর সঙ্গে এইখানে একমত হয়েও পরমুহূর্তেই প্রশ্ন থাকে অবিবেকী শিক্ষা-নিয়ামকদের কাছে, কোনও দিন নকল না করে, শ্রম ও মেধার স্ফুরণে অত্যুজ্জ্বল ফল অর্জন করার পরও যখন শুধুমাত্র রাজনীতির খেলায় শিক্ষকপদপ্রার্থী তালিকায় অযোগ্য প্রার্থীর বহু নীচে পড়ে থাকে অথবা আদৌ থাকেই না সুযোগ্য প্রার্থীর নাম, তখন কোন স্বপ্নে লাঘব করব সেই হতভাগ্যের অন্তর্গত ক্ষরণ, একজন শিক্ষক হিসেবে কোন প্রাজ্ঞ সান্ত্বনায় ভরাট করব তার শূন্যতা? অনুভবী সায়ীদ কিন্তু এ প্রশ্নও তোলেননি। অথচ তিনিই অন্যত্র বলেছেন, ‘‘আমরা এমন এক সময়ে বেঁচে আছি যেখানে যোগ্যতা হচ্ছে সবচেয়ে শাস্তিযোগ্য অপরাধ’’ (বিস্রস্ত জার্নাল)। 

 ঢাকা কলেজে শিক্ষককক্ষের পরিবেশ ছিল চেতনামুখর, মেধাদীপ্ত, পদোন্নতি-বেতনবৃদ্ধির নষ্ট গদ্যে আজকের মতো আবর্তিত হত না সে দিনের আলোকিত আলাপচারিতা। কিন্তু শিক্ষক হিসেবে একের পর এক আঘাতে প্রাতিষ্ঠানিক শিক্ষাব্যবস্থা সম্পর্কে যাবতীয় আস্থা হারিয়ে ফেলেন তিনি ’৮৮ তে শিক্ষককক্ষে জনৈক ছাত্র এসে জানায়, সে বাইরে শুনেছে এখানে নোট বিক্রি হয়। ’৯০ তে প্রত্যক্ষ করেন ছাত্র-নির্বাচনে পরাজিত দলের হিংস্র তাণ্ডব। এরও পর ক্লাসের এত কালের ‘‘জনসমুদ্রে ভাটার টান’’ লক্ষ করে প্রথাগত শিক্ষকতাকে অর্থহীন মনে হতে লাগল তাঁর। বিষয়বস্তুর আত্তীকরণের চেয়ে নোট মুখস্থ করা পল্লবগ্রাহীতাই যদি গরিষ্ঠসংখ্যক ছাত্রের লক্ষ হয় তবে সেই ব্যবস্থায় অপচিত হওয়ার চেয়ে নতুন অন্বিষ্টের মধ্যে বাঁচার মানে খুঁজে পেতে চাইলেন তিনি। মাটিতে পা রেখে তীব্র আর্থিক সংকটের সঙ্গে নিরন্তর লড়াই চালিয়ে গড়ে তুললেন বিকল্প শিক্ষার মুক্তাঙ্গন। আমার অনুভূতিতে বিশ্বসাহিত্য কেন্দ্র সেই পরিকল্পনারই গ্রন্থিত রূপ। 

 ১৯৭৮-এ কেন্দ্র প্রতিষ্ঠার সময় সাহিত্যজগতের জন্য ‘যোগ্য ও সম্পন্ন মানুষ’ তৈরিই ছিল লক্ষ্য, কিন্তু পরবর্তীতে তাঁর উপলব্ধি, ‘‘সমগ্র বিশ্ব-ব্যাপারটা একজন মানুষের আত্মস্থ করার প্রয়োজনীয়তা রয়েছে।’’ তাই যে মানুষ একটি-দুটি করে সমগ্রের কাজ করতে আগ্রহী, তাদের সংঘবদ্ধ করার পাশাপাশি নবীন প্রাণে নিজের সুপ্ত আগুনের প্রতি সাহসী বিশ্বাস জাগিয়ে তোলাই কেন্দ্রের সংকল্প। ‘‘নিজের বেদনায় যে জাগে সে ভালো মানুষ; যে পরিপার্শ্বের বেদনায় সে আলোকিত মানুষ।’’ কেন্দ্রের ‘জাতীয় ভিত্তিক মানসিক কার্যক্রম’-এর ‘আত্মিক নেতৃত্বে’ রয়েছেন সংস্কৃতিবান, উদ্যমী মানুষ, বই পড়া কর্মসূচিই প্রধানতম, পড়ায় উৎসাহ বাড়াতে আছে পুরস্কারের ব্যবস্থা, আছে পঠিত বিষয়কে শ্রবণ-দর্শন বিভাগে পূর্ণাঙ্গ করা, খোলা মনে আলোচনা, লিখিত পরীক্ষার সুযোগ। প্রকাশনা কার্যক্রমে চলে বিশ্বের ‘শ্রেষ্ঠ’ রচনার অনুবাদ। 

 গ্রন্থাগার প্রতিষ্ঠার চেয়ে পাঠক তৈরির কাজকেই বেশি গুরুত্ব দেন সায়ীদ। এ পারে সংখ্যার হিসেবে গজিয়ে তোলা ঘুমন্ত লাইব্রেরি ও তার মুষ্টিমেয় সদস্যসংখ্যা পাঠক তৈরির প্রাথমিক তাৎপর্যের কথা প্রকট ভাবে মনে করায়। কেন্দ্রের স্কুল ও কলেজভিত্তিক শাখা ছড়িয়ে গেছে দেশ জুড়ে ’৯৯ পর্যন্ত শাখার সংখ্যা ৩৯৬। কেন্দ্রের প্রচারপুস্তিকায় (জুন ’৯৯) আহ্বান, ‘জাতির নিয়তি পরিবর্তনে আত্মোৎসর্গের ব্রত নিন।’ বোঝা যায়, নিছক প্রতিষ্ঠান নয়, দেশব্যাপী আন্দোলনের সাধ অনুযায়ী সাধ্য গড়ে তোলার স্বপ্ন আছে এই ডাকে। কিন্তু প্রশ্ন, যে বই পড়া কর্মসূচিকে পাথেয় করা হল, তাকে অর্থবহ করে তোলার মতো বই আছে তো কেন্দ্রের পাঠাগারে? অভিজ্ঞতা বলে, ‘চিরায়ত’ গ্রন্থ প্রচুর পড়েছেন এমন মানুষও চোখে দেখেন না, কানে শোনেন না, শুধু চিরদিন নিজেদের আদর্শকে শ্রেষ্ঠ ভেবে নিষ্ক্রিয়তম এলিট হয়ে বেঁচে থাকেন। কালো আমেরিকান ঔপন্যাসিক টোনি মরিসন তাঁর প্রথম উপন্যাস ব্লুয়েস্ট আই প্রসঙ্গে বলেছিলেন, ‘‘আমি এই বইটি লিখেছি, কারণ এমনটাই এতদিন পড়তে চেয়েছিলাম, অথচ পাইনি।’’ প্রশ্ন জাগে, কর্মসূচি রূপায়ণ নিয়েও। যেমন, ‘পরিবেশ পরিচয়’-এর ক্ষেত্রে কোন ভাবনা কেন্দ্রের আয়ত্তে, বা, ‘দ্রষ্টব্য স্থান’ ভ্রমণে কি ভ্রমণ গাইড নির্দেশিত স্থানগুলিই শুধু দেখা হবে, নাকি সময় থাকবে দেশজ সংস্কৃতি, বিলুপ্তপ্রায় ঐতিহাসিক নিদর্শন, হারিয়ে যাওয়া নদীর সন্ধানের? 

 বিশ্বসাহিত্য কেন্দ্র ‘বেদনাবিদ্ধ মানুষ’ তৈরিতে উদগ্রীব, তাই প্রশ্ন, মানুষ ‘বেদনাবিদ্ধ’ হবে কীসে? শুধুমাত্র অভুক্ত, উলঙ্গ, শিক্ষার অধিকারহীন খরা-বন্যাদুর্গত মানুষে? নাকি যে ভ্রান্ত নীতির কারণে এই যন্ত্রণা, তার বাস্তবসম্মত বিকল্প খুঁজে না পাওয়ার দায়ে? সায়ীদ বলেছেন, শান্তিনিকেতনের বিদ্যার্থীরা ‘‘সামাজিক সংঘাত এবং দ্বান্দ্বিকতার রক্তযাত্রার ভেতর থেকে’’ জন্মায়নি বলেই ‘শক্তিপ্রভাবহীন’ নিঃসঙ্গতাই তাদের নিয়তি হয়ে গেছে। ভৌগোলিক ভাবে বিশ্বসাহিত্য কেন্দ্র ‘‘জীবনসংগ্রামের দাঁতাল আক্রমণ’’ থেকে দূরে না থাকলেও, কার্যত সমাজ, পরিবার, পরিবেশ ও মানুষের আন্তঃসম্পর্কের ক্ষেত্রে ‘‘পরিপার্শ্বকে আক্রমণ করে বিজয় ছিনিয়ে নেবার যুদ্ধে নিজেদের শস্ত্রভাণ্ডারকে’’ কি প্রকৃতই পর্যাপ্ত করে তুলতে পেরেছে? স্বয়ং সায়ীদই যখন মন্তব্য করেন, ‘‘ছেলেদের সততা আর মেয়েদের সতীত্ব একই জিনিশ একবার গেলে আর ফেরে না’’ (বিস্রস্ত জার্নাল), তখন এহেন চিন্তাকে ‘আলোকিত’ ভাবব কেমন করে? পুরুষ ও নারী উভয়কেই ‘মানুষ’ করে তোলার কোনও আত্মিক দায়িত্বও তাই আলাদা করে চোখে পড়ে না কেন্দ্রের ‘মানসিক উৎকর্ষ কর্মসূচি’তে। ভয় হয়, ঘোষিত ভাবে ‘বিকল্প’ হলেও কার্যত অচিরাচরিতকে গ্রহণ করার খোলা, সহজ মনে এখনও পৌঁছতে পারেনি বাইশ-বর্ষীয় বিশ্বসাহিত্য কেন্দ্র। তবু নির্দ্বিধায় বলব, সায়ীদের সুকঠিন প্রয়াসই এক অনন্য অর্জন। পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010210_11rabidhara.utf8</DOCNO>
<TEXT>
 ২৮ মাঘ ১৪০৭ রবিবার ১১ ফেব্রুয়ারি ২০০১

 রবিবাসরীয় ধারাবাহিক রহস্য উপন্যাস: ৪৩ জলে দস্যু ডাঙায় বাঘ শেখর বসু 

 ছবি: সুব্রত চৌধুরী গ্রহ-নক্ষত্রের শুভ যোগ শুরু হচ্ছে রাত দুটোর পরে। রাত দুটোর পরেই সুন্দরবনের বাঘদের খাস তালুকে পা দিয়েছিল ডেভিস-জোসি সমেত গুনিন হিরু। ওর কোমরে বাঁধা একটা থলিতে গোপন তন্ত্রসাধনার নানা উপচার। কালো বেড়ালের নখের টুকরো, লেজের লোম, একেবারে নতুন পঞ্চমুখী শাঁখ ইত্যাদি নানা দুর্লভ উপকরণ ওই থলির মধ্যেই আছে। 

 উচ্চবর্ণের একটি মানুষকে পুজোর শুরুতেই বাঘের দেবতা দক্ষিণ রায়ের নামে উৎসর্গ করতে হবে। পুজোর অনুষ্ঠান নির্বিঘ্নে শেষ করতে পারলে যারা পুজো দিচ্ছে তাদের মনস্কামনা পূর্ণ হবেই। আজকের এই পুজোর আয়োজক ডেভিস। গুনিন হিরু পুজো চড়াবে ডেভিস আর জোসির নামে। তন্ত্রমন্ত্রে ডেভিসের অগাধ আস্থা। জোসি পুজোআচ্চায় বিশ্বাসী নয়, কিন্তু সুন্দরবনের মায়ায় অলৌকিকের দিকে কিছুটা ঝুঁকে পড়েছে এখন। 

 এই মুহূর্তে অবশ্য বিশ্বাস-অবিশ্বাসের চাইতে ঢের বেশি বড় হয়ে উঠেছে প্রাণের মায়া। টাইগার প্রজেক্টের কোর-এরিয়ায় মাঝরাতে পা দিয়েই বুক কেঁপে উঠেছিল জোসির। ডেভিসের মধ্যেও বেশ একটা সন্ত্রস্ত ভাব ফুটে উঠেছিল। জোসিকে একবার সতর্ক করে দিয়েই বন্দুক বাগিয়ে ধরেছিল সামনের দিকে। 

 আকাশে আলো-আঁধারি আগের মতোই। চাঁদের আলো জঙ্গলের ফাঁকফোকর দিয়ে ছড়িয়ে পড়ছিল চারপাশে। তখন সব কিছুই পরিষ্কার, কিন্তু আবছা আঁধার নামলেই প্রত্যেকের বুকের ধুকপুকুনি এক ধাক্কায় বেড়ে যাচ্ছিল অনেকখানি। 

 জঙ্গলে পা দেওয়ার পরে গুনিন হিরুর গলার স্বর আরও বিকৃত আর কেমন যেন অপার্থিব হয়ে উঠেছিল। একটা মুহূর্তও ও নষ্ট করতে চাইছিল না। সামনের দিকে পা বাড়িয়েই হাতের টাঙ্গি ঝাঁকিয়ে গণেশকে নির্দেশ দিয়েছিল  এক্ষুনি গিয়ে ওই নৌকো থেকে দক্ষিণ রায়কে উৎসুগ্যু করার জন্যে বামুনটিকে নিয়ে এসো। 

 উচ্চবর্ণের মানুষ বাঘের দেবতার নামে নিবেদন করে জঙ্গলে ছেড়ে দিলে নরবলি দেওয়ার পুণ্য লাভ করা যায়। আর, এমন পুণ্যের অধিকারী যে হবে তার মনোবাসনা পূর্ণ হবেই। কর্মে সিদ্ধি কেউ আটকাতে পারবে না। 

 কৌশিকের সহকারী মুখার্জিবাবু উচ্চবর্ণের এবং তন্ত্রমতে সুলক্ষণযুক্ত। কলকাতার ট্যাংরা-এলাকা থেকে কাল রাতের অন্ধকারে ওঁকে হাসনাবাদে নিয়ে এসেছে ভোলা আর পচন। তার পর আজ এখানে এনেছে মাঝরাতের এই শুভক্ষণে। যথাসময়ে ভোলাদের সঙ্গে গণেশের আলোর ইশারা বিনিময়ও হয়ে গিয়েছিল। 

 সব কিছুই চলেছে অঙ্কের নিয়মে। গভীর বনের দিকে পা বাড়াবার মুখেই হিরু হুকুম দিয়েছিল গণেশকে  বামুনটাকে নিয়ে এসো এবার। গণেশ পিছু ফিরতেই এগিয়ে গিয়েছিল হিরু। ওর দু পাশে বন্দুক হাতে ডেভিস আর জোসি। গণেশ যখন নৌকোয় উঠেছিল তখন বনের মধ্যে কিছুটা ঢুকে গিয়েছে হিরু আর ডেভিসরা। দ্বিতীয় নৌকোয় গণেশের জ্ঞান হারাবার ঘটনাটা তাই ওরা আর টের পায়নি। 

 নৌকোর পাটাতনের ওপরে যে লোকটা হাত-মুখ বাঁধা অবস্থায় পড়ে ছিল, গণেশ ঝুঁকে পড়তেই তাঁর হাতের বাঁধন খুলে গিয়েছিল আপনা-আপনিই, তার পর গণেশকে ঘায়েল করার জন্যে চোখের পলকে জব্বর দুটো ঘটনা ঘটে গিয়েছিল। 

 গণেশ বেহুঁশ হওয়ার সঙ্গে সঙ্গে গোটা ছবিটাই উলটে গিয়েছিল একদম। ওর হাতে-পায়ে বাঁধন পড়েছিল, তার পর গায়ে কম্বল চাপা। নৌকো ভাসতে শুরু করে দিয়েছিল খাঁড়ির উলটো দিকে। 

 নৌকো নিঃশব্দে কিছুটা ভাসার পরে গণেশের পাশে দাঁড়ানো লোকটি মুখের বাঁধন খুলে ফেলে খুব চাপা গলায় বলল, ‘আপনাকে অসংখ্য ধন্যবাদ অতনু। আপনার জন্যেই অপারেশনটা সাকসেসফুল হল।’ 

 একই রকমের চাপা গলায় বনরক্ষী অতনু বললেন, ‘সব কৃতিত্ব কৌশিক মিত্রের। ভোলা আর পচন নামের দুটো ক্রিমিনালকে ঘায়েল করতে দেখলাম। এখন যেটাকে করলেন  সেটা তো নির্ঘাত ডাকাত।’ 

 নৌকোর ওই প্রান্তের চাদর জড়ানো দাঁড়-ধরা লোকটা অষ্ফুট একটা আর্তনাদ করতেই কৌশিক লম্বা পায়ে এগিয়ে গিয়ে নিচু গলায় জিজ্ঞেস করল, ‘কী হল আপনার মুখার্জিবাবু?’ 

 বিড়বিড় করে মানুষটি বললেন, ‘আমার শীত লাগছে, শরীর খারাপ করছে।’ 

 মুখার্জিবাবুকে নৌকোর মাঝখানে নিয়ে এসে চাপা গলায় কৌশিক বলল, ‘এই কম্বলটা বেশ পুরু, আপনি কম্বলের তলায় ঢুকে পড়ুন।’ 

 আঁতকে উঠলেন মুখার্জিবাবু। ‘আমি ভয়ংকর ওই ডাকাতের সঙ্গে শোব না।’ 

 অভয় দেওয়ার ভঙ্গিতে নিচু স্বরে কেটে কেটে কৌশিক বলল, ‘গণেশের হাত-পা বাঁধা। তার ওপর বেহুঁশ। ঘণ্টাতিনেকের আগে ওর জ্ঞান ফিরবে বলে মনে হয় না। আপনি নিশ্চিন্তে শুয়ে পড়ুন এখন।’ 

 জোর করেই মুখার্জিবাবুকে গণেশের পাশে শুইয়ে দিয়ে গায়ে কম্বল টেনে দিয়েছিল কৌশিক। 

 আকাশে আগের মতোই আলো-আঁধার। তবে আঁধার কম, আলোই বেশি। মেঘের ঝাঁক ভেসে গেছে ওদিকে। চাঁদের আলো ছড়িয়ে পড়েছিল খাঁড়ির জলে আর দু পাশের ঠাসা বনভূমিতে। কিন্তু এই সৌন্দর্য উপভোগ করার মতো মানসিকতা ছিল না এই নৌকোর কারওরই। 

 খাঁড়ির এ পাশের তীরভূমির কাছাকাছি পৌঁছে গিয়েছিল নৌকোটা। গাছের ছায়া লম্বা হয়ে ছড়িয়ে পড়েছিল খাঁড়ির জলে। নৌকো সমেত নিজেদের একটু আড়ালে রাখার জন্যে এই ছায়াটা বেশ ভাল। কৌশিক দাঁড় টানতেই অতনু চাপা গলায় বলে উঠল, ‘না-না, তীরের দিকে আর এগোবেন না। এখানেই থাকুন।’ 

 এই সতর্কবাণীর অর্থ এখানে সবার কাছেই জলের মতো সোজা। তীর থেকে এই নৌকো পর্যন্ত লাফ মারা সুন্দরবনের বাঘের কাছে কিছুই নয়। চোখের পলকে শিকার তুলে নিয়ে যাবে মুখে করে। হাতের বন্দুক জঙ্গলের দিকে তাক করে রেখে অতনু ফিসফিস করে বলল, ‘এই মুহূর্তে আমাদের বিপদ বোধহয় একটু কম, হাওয়া এই দিকে বইছে।’ 

 ‘তাতে কী লাভ?’ 

 ‘বাঘ অত্যন্ত বুদ্ধিমান প্রাণী। বাঘ জানে হাওয়ায় ওর গায়ের গন্ধ শিকারের নাকে পৌঁছে যাচ্ছে। পৌঁছলেই সতর্ক হয়ে যাবে শিকার। সুতরাং হাওয়া ঘোরার জন্যে চুপ করে অপেক্ষা করবে বাঘ।’ 

 জঙ্গলের দিকে তাকিয়ে নিজের মনে কথা বলার ভঙ্গিতে কৌশিক বলল, ‘বাঘ কি সব সময়ই এই নিয়মটা মানে!’ 

 জলজঙ্গলের এই অলৌকিক পরিবেশে সময় খুব ধীরে গড়াচ্ছিল। চারদিক আশ্চর্য রকমের থমথমে। খাঁড়ির জলে মাছের ঘাই কিংবা রাত-জাগা পাখির ডাক মাঝেমধ্যে নির্জনতাকে কেমন যেন ঝাঁকিয়ে দিয়ে যাচ্ছিল। তার পরেই সব কিছু আবার আশ্চর্য রকমের শান্ত। 

 কৌশিক জ্যাকেটের ভেতর-পকেট থেকে পিস্তলটা বার করে জঙ্গলের দিকে ঘুরে বসল। সময় এখানে খুবই আস্তে এগোয়। এখন, এই মুহূর্তে, বোধহয় থেমেই গিয়েছিল। নৌকোর উপরে বসে-থাকা এই দুটি মানুষের বুকের মধ্যে অদ্ভুত একটা চাপ তৈরি হচ্ছিল মাঝেমধ্যে। 

 চাপ থেকেই বুঝি কিছুটা অসহিষ্ণু হয়ে পড়েছিল অতনু। খসখসে গলায় বলল, ‘আপনাদের অদ্ভুত এই খেলাটা আমি কিন্তু একেবারেই বুঝতে পারছি না!’ 

 পেছন দিকে মুখ না ফিরিয়েই কৌশিক জিজ্ঞেস করল, ‘আপনি কীসের কথা জিজ্ঞেস করছেন?’ 

 ‘আমার তো গোড়া থেকেই একটাই প্রশ্ন। চোরাশিকারিদের আপনারা এ ভাবে জঙ্গলের মধ্যে ঢুকতে দিচ্ছেন কেন বারবার? যে কোনও মুহূর্তে আর একটা বাঘ ওদের শিকার হতে পারে।’ 

 অতি মাত্রায় শান্ত গলায় কৌশিক বলল, ‘ওরাও তো যে কোনও মুহূর্তে বাঘের শিকার হতে পারে।’ 

 চাপা একটা জান্তব উল্লাস খেলে গিয়েছিল অতনুর গলায়। ‘হলে আমি খুবই খুশি হব। চোরাশিকারিরা শুধু সমাজের নয়, জঙ্গলেরও সব চেয়ে বড় শত্রু। এদের বাঘের হাতেই মরা উচিত।’ 

 ‘আপনি এদের চোরাশিকারিই ভেবে নিয়েছেন?’ 

 ‘তা নয়তো কী?’ 

 অতনুর পাল্টা প্রশ্নের কোনও উত্তর দিল না কৌশিক। কয়েক মুহূর্ত চুপ করে থাকার পরে জিজ্ঞেস করল, ‘আপনি তো টাইগার প্রজেক্টের কোর-এরিয়ায় বহুবার গেছেন, আপনি বোধহয় বলতে পারবেন ।’ 

 ‘কী?’ 

 ‘ডেভিসরা যেখানে নেমেছে  ওই জঙ্গলের মধ্যে একটুখানি গেলেই কি তিন-চারশো বছরের পুরনো একটা মন্দির আছে?’ 

 ‘আছে, কিন্তু আপনি কী করে জানলেন?’ 

 ‘শুনেছি। একজন মৌলি বলছিল আজ সকালেই।’ 

 ‘ভাঙা মন্দিরগুলো বাঘেদের প্রিয়, বিশেষ করে বাঘিনীদের। বাচ্চা হওয়ার পরে ওই সব জায়গায় চলে আসে। ভাঙাচোরা মন্দিরের দেয়ালের আড়ালে বাচ্চাদের সামলে রাখে। বিশ্রামের সময়েও বাঘ-বাঘিনী এই সব জায়গা পছন্দ করে। পোচাররা এই ব্যাপারটা জানে ।’ 

 অতনুর ইঙ্গিত খুব স্পষ্ট। কিন্তু কৌশিক ওদিকে একেবারেই না গিয়ে জিজ্ঞেস করল, ‘শোনা যায়, তিন-চারশো বছর আগে এখানকার রাজারাজড়ারা নাকি এই সব মন্দিরের মধ্যে তাদের টাকা-পয়সা সোনাদানা লুকিয়ে রাখত?’ 

 হাসি লুকোবার চেষ্টা করে অতনু নিচু গলায় বলল, ‘সোনাদানা খোঁজার জন্যে ওখানে যাবেন নাকি একদিন আমার সঙ্গে?’ 

 কৌশিক হাসল না। কিছুক্ষণ চুপ করে থাকার পরে প্রশ্ন করল, ‘ডেভিসরা যে মন্দিরটার দিকে গেছে, সেই মন্দিরটাই নাকি এই অঞ্চলের সব চেয়ে পুরনো মন্দির?’ 

 এবারও অতনু হাসল। ‘সব পোড়ো মন্দিরের চেহারাই আমার কাছে একরকম ঠেকে। কোন্‌টার বয়েস দুশো, আর কোন্‌টার বয়েস চারশো  তফাত করতে পারি না।’ 

 আরও কিছুক্ষণ পাথরের মতো বসে থাকার পরে কৌশিক দ্রুত গতিতে উলটো দিকে ঘুরে জ্যাকেটের পকেট থেকে দূরবিন বার করে চোখে আঁটল। তার পর দূরের দিকে কিছুক্ষণ চেয়ে থাকার পরে বলল, ‘আরও একটা নৌকো আসছে।’ 

 অতনুও তাকিয়েছিল পেছন দিকে। বহু দূরে ঝাপসা একটা নৌকোর মতো। এই চাঁদের আলোয় দূরের দৃশ্য এর বেশি দেখা সম্ভব নয়, কিন্তু জলের কাছাকাছি কান নিয়ে গেলে জলের তরঙ্গে দাঁড় টানার খুব সূক্ষ্ম একটা শব্দ শোনা যায়। 

 অতনু জিজ্ঞেস করল, ‘নৌকোর যাত্রীদের দেখা যাচ্ছে?’ 

 চোখে দূরবিন-আঁটা কৌশিক বলল, ‘না, এখনও ঠিক দেখা যাচ্ছে না। তবে মনে হচ্ছে নৌকোয় দুজন আছে। আচ্ছা, আমাদের এই নৌকোটা গাছের এই ছায়ায়-ছায়ায় ওদিকে আরও কিছুটা এগিয়ে নিয়ে গেলে হয় না?’ 

 কথার কোনও উত্তর না দিয়ে অতনু নৌকোটাকে এগিয়ে নিয়ে যাচ্ছিল ওই দিকে। একাই দাঁড় টানছিল। ওদিকে দূরবিনে চোখ এঁটে বসে ছিল কৌশিক। 

 দূরের নৌকো আস্তে আস্তে কাছে এল। 

 কৌশিকের কাছ থেকে দূরবিন চেয়ে নিয়ে সেটা চোখে লাগাল বনরক্ষী অতনু, তার পর একটু চমকে উঠে ফিসফিস করে বলল, ‘এ তো দেখছি এম ভি দিনমণি লঞ্চের সেই সাহেব আর তার সঙ্গী। এরাও কি চোরাশিকারিদের দলে আছে?’ 

 প্রশ্নের কোনও উত্তর দিল না গোয়েন্দা। 

 খাঁড়ির ওদিক দিয়ে নৌকোটা এবার একটু দ্রুতই এগোচ্ছিল। নৌকোর মুখ তীরে-বাঁধা ডেভিসদের নৌকোর দিকে। ওই নৌকোটা খাঁড়ির জলে অল্প-অল্প দুলছিল। তীরে ডেভিসদের কাউকেই দেখা যাচ্ছিল না। 

 খালি চোখে মোটামুটি ভাবে সব কিছুই দেখতে পাচ্ছিল কৌশিক, তবু ও অতনুর কাছ থেকে দূরবিনটা চেয়ে নিয়ে চোখে আঁটল। 

 ডেভিসদের নৌকোর কাছে পৌঁছবার পরেই তৎপরতা বেড়ে গিয়েছিল ওই দুজনের। হার্ডির সঙ্গী দ্রুত হাতে দড়ি দিয়ে দুটো নৌকোকে বেঁধে ফেলেছিল। তার পরেই এ নৌকো থেকে ওই নৌকোয়। ডেভিসদের নৌকো থেকে সরু লম্বা একটা তক্তা নামিয়ে দেওয়া হয়েছে তীরে। ওই তক্তা দিয়ে আস্তে আস্তে বাঘদের খাস তালুকে নেমে পড়ল দুজনেই। হার্ডির হাতে বন্দুক, সঙ্গীর এক হাতে পিস্তল, অন্য হাতে লম্বা একটা টর্চ। নামবার পরেই ওরা থমকে দাঁড়িয়েছিল কয়েক মুহূর্ত, তার পর চারদিক দেখে নিয়ে জঙ্গলের দিকে পা বাড়িয়েছিল। 

 অতনু বন্দুকটা তুলে নিয়েছিল হাতে, তার পর একটু বুঝি বিরক্তির সঙ্গেই জিজ্ঞেস করল, ‘এবার আপনার নির্দেশ কী?’ 

 অসম্ভব ঠাণ্ডা গলায় জবাব দিল গোয়েন্দা, ‘আমাদের নৌকো এবার ওই নৌকো-দুটোর দিকে নিয়ে চলুন আস্তে আস্তে।’ 

 আস্তে আস্তেই নৌকো এগোতে লাগল ওই দিকে। আকাশে মেঘ কেটে গিয়েছে। চারদিকের জলেজঙ্গলে হলুদ চাঁদের আলো। আশ্চর্য রকমের নিঝুম চারদিকের প্রকৃতি। কিন্তু আচমকা এই নির্জনতাকে চূর্ণবিচূর্ণ করে গুলির শব্দ উঠল কাছের ওই জঙ্গল থেকে। 

 বনরক্ষী অতনু একটু চমকে উঠে বনের দিকে তাকিয়েছিল তীক্ষ্ণ চোখে। কৌশিক ঠাণ্ডা ভঙ্গিতে জ্যাকেটের পকেট থেকে পিস্তল বার করে শূন্যে দু-রাউণ্ড গুলি ছুড়ল। সঙ্গে সঙ্গে খাঁড়ির ওদিকের নদী থেকে জোরালো একটা শব্দ ভেসে আসতে লাগল এদিকে। 

 শব্দটা বাড়তে বাড়তে আরও কিছুটা বাড়ার পরে খাঁড়ির মুখে স্পিডবোট দেখা গেল। একটা নয়, দু-দুটো। একটা পুলিশের, অন্যটা ফরেস্ট ডিপার্টমেন্টের। 

 জ্যাকেটের পকেটে পিস্তল চালান করে দিয়ে কৌশিক দাঁড় নিয়েছিল হাতে। তার পর বলল, ‘জোরে টানুন, ওই নৌকো দুটোর কাছে পৌঁছতে হবে তাড়াতাড়ি।’ 

 এবার আর শব্দ গোপন করে দাঁড় টানা নয়, শক্তিশালী দু-জোড়া হাত নৌকো বাইছিল। ওই জোড়া নৌকোর কাছে এদের নৌকো পৌঁছবার প্রায় সঙ্গে সঙ্গেই স্পিড বোট দুটো পৌঁছে গিয়েছিল ওখানে। 

 তার পর যা ঘটল তার সঙ্গে বোধহয় যুদ্ধকালীন তৎপরতার বেশ মিল আছে। স্পিডবোট থেকে জোরালো দুটো সার্চলাইটের আলো পড়ল জঙ্গলের ওপর। একটা বোটে কলকাতা পুলিশের গোয়েন্দাপ্রধান সন্দীপ দেব, এখানকার এস. পি; সি. আই আর স্থানীয় থানার ওসি। অন্য বোটে ছোটখাটো একটা বাহিনী সমেত রেঞ্জার সাহেব। কৌশিক লাফ দিয়ে উঠেছিল ওদের বোটে। ওর সঙ্গে ওদের প্রয়োজনীয় কথাবার্তা এক মিনিটেই সারা হয়ে গিয়েছিল। 

 তার পরেই শুরু হয়েছিল অপারেশন। শূন্যে তিন রাউণ্ড গুলি ছোড়ার পরেই বিশেষ প্রশিক্ষণপ্রাপ্ত দশজন বনরক্ষী নেমে পড়েছিল জঙ্গলে। শূন্যে ওই যে তিন রাউণ্ড গুলি ছোড়া হয়েছিল  তা বাঘ তাড়াবার জন্যে। গুলির শব্দে বাঘ যে পালাবেই, তার কোনও মানে নেই। তবে এ এক ধরনের সতর্কতা। পরের বিপদের আশঙ্কা চোরাশিকারিদের কাছ থেকে। চোরাশিকারিরা বাঘের চাইতেও ঢের বেশি হিংস্র প্রকৃতির। 

 দুটো স্পিডবোট থেকে দুটো সার্চলাইট বনরক্ষীদের পথে এবং আশেপাশে ঘুরছিল। খাঁড়ির ধার থেকে বনের মধ্যে একটুখানি এগোলেই আদ্যিকালের একটা ভাঙা মন্দির। 

 মন্দিরের কাছাকাছি পাওয়া গেল সবাইকে। ডেভিসের অবস্থাই সব চাইতে খারাপ। কাঁধে বাঘের কামড়, সারা গা রক্তে ভেসে যাচ্ছিল। তবে জ্ঞান টনটনে। দুই বনরক্ষী ওকে ধরাধরি করে নিয়ে এল বোটে। হার্ডির ডান হাতে গুলি লেগেছিল, যন্ত্রণায় বিকৃত হয়ে উঠেছিল গোটা মুখ। দুই বনরক্ষী ওকেও নিয়ে গেল বোটে। হিরু গুনিন অজ্ঞান হয়ে পড়েছিল মাটিতে, মুখে গ্যাঁজলা। ওকে এক বনরক্ষী ঘাড়ে করে নিয়ে গেল। জোসির মুখের রং সাদা কাগজের চেয়েও সাদা। অক্ষত ছিল হার্ডির বাঙালি সঙ্গীটিও, কিন্তু একটু বুঝি অসাড় গোছের হয়ে গিয়েছিল। 

 কৌশিক প্রথমেই জানিয়ে দিয়েছিল  সংখ্যায় ওরা পাঁচজন। সেই পাঁচজনকেই পাওয়া গেছে। বনরক্ষীরা হাতের টর্চ ঘুরিয়ে মন্দিরের চারপাশ দেখে নিয়েছে। না, কোথাও কোনও মৃত বাঘ নেই। বাঘ অবশ্য মারা যাওয়ার কোনও কারণও নেই। একটু আগে এই জঙ্গল থেকে একটা মাত্র গুলির শব্দ শোনা গিয়েছিল। গুলি বাঘের গায়ে লাগেনি, ফসকে গিয়ে লেগেছে আর এক সাহেবের হাতে। 

 এস. পি ব্যস্ত হয়ে বললেন, ‘‘জখম-হওয়া লোক দুটোকে এক্ষুনি হাসপাতালে ভর্তি করতে হবে। লেট’স মুভ।’’ 

 গণেশ এখনও অজ্ঞান, ওকে আর মুখার্জিবাবুকে তুলে নেওয়া হয়েছিল স্পিডবোটে। ছ’জন বনরক্ষীর ওপর দায়িত্ব দেওয়া হল নৌকো-তিনটেকে নিয়ে আসার জন্যে। ওই দুটো স্পিডবোটই বেশ ভাল রকমের স্পিড তুলে ছুট লাগিয়েছিল হাসনাবাদের দিকে। 

 চাঁদ আকাশের এক ধারে ঢলে পড়েছে। আকাশে মেঘ নেই, কিন্তু চাঁদের আলো আগের মতো ছড়িয়ে পড়তে পারছিল না চারদিকে। অল্প অল্প করে কুয়াশা জমতে শুরু করে দিয়েছে। 

 স্পিডবোট আর কিছুটা এগোবার পরে কৌশিক গোয়েন্দাপ্রধানের কানের কাছে মুখ নিয়ে বলল, ‘সন্দীপদা, ওদের দুজনকে নিয়ে এসেছেন তো?’ 

 ‘ওরা মানে গ্রেট ইস্টার্ন হোটেলের রনি আর লিজিয়া?’ 

 ‘হ্যাঁ, ওদের তো সঙ্গে করে আনার কথা বলেছিলাম 

 মুচকি হেসে ওর সন্দীপদা বললেন, ‘তুমি আদেশ দিয়েছ, অথচ আমি পালন করিনি  এমন কখনও হয়েছে নাকি? শুধু ওদেরই আনিনি, এখানে আসার আগে একবার হো চি মিন সরণিতে ঢুঁ মেরেছিলাম। হাসনাবাদের এই অপারেশনে আমার তো নর্মাল কোর্সে আসার কথা নয় । কিন্তু ভাবলাম, আসছিই যখন তোমার পয়েন্টটাকে আর একটু জোরদার করার চেষ্টা করা যাক। তাই তো’ 

 ‘কিন্তু হো চি মিন সরণিতে গিয়েছিলেন কেন?’ 

 ‘বাহ্‌! ওখানেই তো ব্রিটিশ ডেপুটি হাই কমিশনের অফিস। আমি ওঁদের প্রেস অ্যাণ্ড পাবলিক অ্যাফেয়ার্সের চিফকেও হাসনাবাদে নিয়ে এসেছি। রনিদের সঙ্গে একটা গেস্টহাউসে আছেন। এই ভদ্রলোক ওখানকার পুরনো এমপ্লয়ি, আইডেন্টিফিকেশনের ব্যাপারে আমাদের সাহায্য করতে পারেন।’ 

 মুখে তারিফ করার শব্দ তুলে কৌশিক বলল, ‘খুব ভাল করেছেন সন্দীপদা।’ 

 ভোররাতে হাসনাবাদের ঘাটে এসে ভিড়ল স্পিডবোট দুটো। 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010331_classified.utf8</DOCNO>
<TEXT>


১৩ চৈত্র ১৪০৭ মঙ্গলবার ২৭ মার্চ ২০০১

পাত্রী পাত্র চাই চাই


</TEXT>
</DOC>
<DOC>
<DOCNO>1010204_rashifal.utf8</DOCNO>
<TEXT>
 ২১ মাঘ ১৪০৭ রবিবার ৪ ফেব্রুয়ারি ২০০১

সাপ্তাহিক রাশিফল সব্যসাচী ৪১০ ফেব্রুয়ারি, ২০০১ আলোচ্য সপ্তাহে রাশিচক্রে গ্রহসংস্থান যথাবৃষে শনি বৃহস্পতি, মিথুনে রাহু, বৃশ্চিকে মঙ্গল, ধনুতে কেতু মকরে রবি, কুম্ভে বক্রী বিধ ও মীনে শুক্র। চন্দ্রের রাশি ও নক্ষত্র পরিক্রমা বৃষ রোহিণী থেকে সিংহ পূর্বফাল্গুনী, তিথিভোগ শুক্লা একাদশী থেকে কৃষ্ণ তৃতীয়া, যোগসঞ্চার উত্তর ভাদ্রপদ ইন্দ্র থেকে ধনিষ্ঠা পুনর্বসু সুকর্মা পর্যন্ত। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য। মেষ: স্থায়ী আমানত সূত্রে ধনবৃদ্ধি। অধ্যয়নে ও গবেষণায় সন্তানের সাফল্য ও সম্মানলাভ। রাজনীতিক রাজনীতির সঙ্গে যুক্ত কোনও ব্যক্তিকে বিশ্বাস করবেন না। সপ্তাহের আদ্যভাগে প্রতিভার বিকাশ ও গুরুজনের সাহায্যে ভাগ্যোদয়, উপরওয়ালার আনুকূল্য। মধ্যভাগে চিকিৎসায় দেহারোগ্য ও ভ্রমণে আনন্দ। নানা কারণে অর্থব্যয় ও সঞ্চয় হ্রাস। অন্তভাগে ব্যবসাসূত্রে ধনবৃদ্ধি, প্রলোভন ও প্ররোচনা বিষয়ে সতর্ক হবেন। মেষলগ্নে ভাগ্যবিড়ম্বনা, আর্থিক ও বৈষয়িক গোলযোগ, সন্তানের কৃতিত্বে সুখী। বৃষ: কর্মপ্রতিভার বিকাশ ও ঊর্ধ্বতন কর্তৃপক্ষের আনুকূল্যলাভ বেশি কথা বলার প্রবণতা দমন করুন। স্বাস্থ্যোন্নতি ও সৌভাগ্যবৃদ্ধি। সপ্তাহের আদ্যভাগে গৃহ পরিবেশে শান্তি, মাতার অনুগ্রহ, ভাই ও বন্ধুর উন্নতি। মধ্যভাগে সন্তান বিষয়ে সুখী, কর্মে সংস্থাগত পরিবর্তন, উপার্জন ও সঞ্চয়বৃদ্ধি, চাকুরিজীবীর সমস্যাবৃদ্ধি, গুরুজনের স্বাস্থ্যচিন্তা। অন্তভাগে প্রলোভন, প্ররোচনা, হিংসা, রিরংসা বিষয়ে সতর্ক হবেন, শত্রু দমন। বৃষলগ্নে জাত ব্যক্তির স্নায়বিক দুর্বলতা, চর্মপীড়া,গৃহে শান্তি নতুন গৃহারম্ভ। মিথুন: উত্তরাধিকার প্রাপ্তি ও পৈতৃক সম্পত্তির দখল পেতে পারেন। মকদ্দমায় জয়লাভ, সম্মান ও সম্পত্তির সুরক্ষা। সপ্তাহের আদ্যভাগে ভাইবোনের কর্মোন্নতি, বিবাহে বাধা, শত্রুর সঙ্গে সমঝোতা। মধ্যভাগে উন্নততর কর্ম পরিকল্পনা, মিত্রবৃদ্ধি, গার্হস্থ্যশান্তি, গৃহে শুভ অনুষ্ঠান। অন্তভাগে বিজ্ঞান বিষয়ে গবেষণা ও প্রবন্ধ রচনা, অম্লবিকার, ও উদরপীড়া। মিথুন লগ্নে জাত ব্যক্তির বৈদেশিক দ্রব্যার্থলাভ, স্বাস্থ্যচিন্তা, অন্তরে ভক্তিলাভ, সাহস ও উদ্যম। কর্কট: বায়ুমার্গে ভ্রমণ ও বিদেশযাত্রা। রাজনীতিক ও সরকারি কর্মচারীর অপ্রত্যাশিত শত্রুতা। দাম্পত্যজীবনে শান্তি ও ব্যবসায়িক সমৃদ্ধি। সপ্তাহের আদ্যভাগে সঞ্চয়বৃদ্ধি, শ্লেষ্মাধিক্য, কণ্ঠপীড়া, গুরুজনের সঙ্গে মতানৈক্য। মধ্যভাগে অদূরভ্রমণ, ভাইবোনের ভাগ্যবিড়ম্বনা,কর্মক্ষেত্রে উন্নতি ও বদলি। অন্তভাগে চিকিৎসায় দেহারোগ্য, কর্মক্ষেত্রে সাফল্য, সম্পত্তিলাভ মনোবল বৃদ্ধি। কর্কটলগ্নে জাত ব্যক্তির দার্শনিক চিন্তা, ধর্মাচরণে শান্তিলাভ, সন্তানের ভাগ্যোদয়। সিংহ: সাহস ও ব্যক্তিত্বের বিকাশ। সময়োচিত চিকিৎসায় দ্রুত দেহারোগ্য। সম্পত্তি ক্রয় বিক্রয় লাভজনক। সময়োচিত চিকিৎসায় আরোগ্যলাভ। সপ্তাহের আদ্যভাগে বহুব্যয়, ভ্রমণে আনন্দলাভ, ওপরওয়ালার সঙ্গে মতবিরোধ। মধ্যভাগে যত্র আয় তত্র ব্যয়। সঞ্চয়শূন্যতা, সন্তানের মেধার বিকাশ ও কর্মকৃতিত্ব। অন্তভাগে সাহস ও মনোবলবৃদ্ধি, সৌভাগ্যের সূচনা, আর্থিক উন্নতি। সিংহলগ্নে জাত ব্যক্তির শ্লেষ্মাধিক্য, নানা কারণে ব্যয়, পত্নীর নামে ব্যবসায় উন্নতি। কন্যা: আধ্যাত্মিক চিন্তা ও প্রাণায়ামাদি যোগব্যায়ামের অনুশীলনে শান্তিলাভ। ব্যবসায়িক প্রচেষ্টায় সাফল্য। ধর্মাচরণ ও সন্তানসৌভাগ্যে সুখী। সপ্তাহের আদ্যভাগে বহুব্যয় ও অল্পসঞ্চয়, দীর্ঘ চিকিৎসায় দেহারোগ্য, শ্লেষ্মাবৃদ্ধি। মধ্যভাগে মানসিক সন্তোষ, উপার্জনবৃদ্ধি, জামাতা ও পুত্রবধূ বিষয়ে সুখী, সাহিত্যচর্চা। অন্তভাগে অপ্রিয়বাদিতা, অর্থসম্পত্তির আসক্তিবৃদ্ধি, বিতর্কিত পথে ধনাগম। কন্যালগ্নে জাত ব্যক্তির যত্র আয় তত্র ব্যয়, চাকুরিজীবীর সমস্যাবৃদ্ধি, গুরুজনের স্বাস্থ্যচিন্তা। তুলা: সন্তানের সৌভাগ্যে সুখী। মন্ত্রদীক্ষা, যোগাভ্যাস ও আধ্যাত্মিক উন্নতি। বাহন ক্রয় ও নতুন গৃহনির্মাণের আয়োজন। দ্রুত দেহারোগ্য ও স্বাস্থ্যোন্নতি। সপ্তাহের আদ্যভাগে কর্মে দায়িত্ব ও উপার্জনবৃদ্ধি, প্রিয়জনের বিবাহ বিষয়ে শুভ। মধ্যভাগে কর্মক্ষেত্রে বদলি, নানা কারণে অর্থব্যয়, চিকিৎসায় আরোগ্যলাভ। অন্তভাগে ক্ষণক্রোধ ও হটকারিতা, রক্তচাপবৃদ্ধি, বক্ষঃপীড়া, স্নায়ুরোগ। তুলালগ্নে জাত ব্যক্তির সঞ্চয়বৃদ্ধি, স্ত্রীর নামে ব্যবসা ও সম্পত্তি সূত্রে লাভ। বৃশ্চিক: স্বাস্থ্যোন্নতি, সাহস ও তেজস্বিতাবৃদ্ধি। পত্নীর পরামর্শে সন্তানের উন্নতি ত্বরান্বিত হতে পারে।কথাবার্তায় সতর্ক না হলে ভুল বোঝাবুধি ও অর্থক্ষতি। সপ্তাহের আদ্যভাগে কর্মে পদোন্নতি, মানসিক প্রফুল্লতা, পারিবারিক শান্তি। মধ্যভাগে আর্থিক অবস্থার উন্নতি, প্রিয়জনের শুভবিবাহ, প্রতিভার স্বীকৃতিলাভ। অন্তভাগে অগ্নি ও বিদ্যুৎ বিষয়ে সতর্কতা, বাতজ পীড়ায় ক্লেশ, শত্রুর মোকাবিলা। বৃশ্চিকলগ্নে জাত ব্যক্তির মন ও বুদ্ধির অস্থিরতা, আর্থিক উন্নতি ও গার্হস্থ্যশান্তি।। 

ধনু: স্বাস্থ্য সম্মান ও সম্পত্তি বিষয়ে সতর্ক থাকা প্রয়োজন। বাক্যে সুযুক্তি ও তেজস্বিতা। সন্তানের শুভলাভ ত্বরান্বিত হতে পারে। বৈদেশিক ব্যবসা বাণিজ্যের যোগাযোগ হতে পারে। সপ্তাহের আদ্যভাগে বিড়ম্বনার অবসান, শত্রুর সঙ্গে সন্ধি, উপার্জনবৃদ্ধি ও সঞ্চয়বৃদ্ধি। মধ্যভাগে কর্মপ্রতিভার বিকাশ, গৃহপরিবেশে শান্তি, গুরুজনের প্রসন্নতা। অন্তভাগে মনোবলবৃদ্ধি, সন্তান ও গুরুজনের জন্য ব্যয়, ভূমিক্রয় ও গৃহনির্মাণ। ধনুলগ্নে জাত ব্যক্তির ভাগ্য বিড়ম্বনা, গৃহে শুভ অনুষ্ঠান আমন্ত্রিতের অভ্যর্থনা। মকর: সৌভাগ্যের সূচনা ও কর্মে পদন্নোতি। একাধিক উপায়ে উপার্জন। প্রিয়জন ও গুরুজনের স্বাস্থ্যোন্নতি ও সম্পদবৃদ্ধি। বিজ্ঞজনের পরস্পরবিরোধী মতামত জেনে হতবুদ্ধি হতে পারেন। সপ্তাহের আদ্য ভাগে পৈতৃক বিত্তসম্পত্তি লাভ, বৈষয়িক উন্নতি, ব্যবসাসূত্রে আয়বৃদ্ধি ও কর্মক্ষেত্রে ভাগ্যোদয়। মধ্যভাগে গুপ্তশত্রুর ষড়যন্ত্র বিষয়ে সতর্কতা, জীবাণু সংক্রমণ ও জ্বরাদি পীড়া। অন্তভাগে সপরিবার ভ্রমণে আনন্দ স্বাস্থ্যোন্নতি ও মনোবলবৃদ্ধি। দৈহিক স্থূলতা বিষয়ে সাবধান। মকরলগ্নে জাত ব্যক্তির আয়বৃদ্ধি, সঞ্চয়বৃদ্ধি ও কণ্ঠপীড়া। মাতা ও পত্নীর স্বাস্থ্যস্বাস্থ্য বিষয়ে দুশ্চিন্তা। কুম্ভ: কর্মক্ষেত্রে সাফল্য ও গৌরববৃদ্ধি, বিশেষত ব্যবসায়ীর। পত্নীর কর্মকুশলতায় গার্হস্থ্যশান্তি। রাজনীতিক ও সরকারি প্রশাসকের দ্বারা উপকৃত হতে পারেন। সপ্তাহের আদ্যভাগে প্রতিভার বিকাশ ও গুরুজনের সাহায্যে ভাগ্যোদয়, উপরওয়ালার আনুকূল্য। মধ্যভাগে চিকিৎসায় দেহারোগ্য ও ভ্রমণে আনন্দ। নানা কারণে অর্থব্যয় ও সঞ্চয় হ্রাস। অন্তভাগে ব্যবসাসূত্রে ধনবৃদ্ধি, প্রলোভন ও প্ররোচনা বিষয়ে সতর্ক হবেন। কুম্ভলগ্নে জাত ব্যক্তির জলভয়, শ্লেষ্মাধিক্য, বক্ষঃপীড়া, আর্থিক ও বৈষয়িক উন্নতি। মীন: সম্মানের উচ্চাসন কণ্টকাকীর্ণ, শত্রু, মিত্র সকলের শ্রদ্ধা ও সম্মান পেতে পারেন ও মানসিক প্রফুল্লতাবৃদ্ধি। শত্রুর সঙ্গে সম্মানজনক সন্ধি। গুরুজনের কৃপা ও আনুকূল্যলাভ। সপ্তাহের আদ্যভাগে তীর্থভ্রমণ, পুণ্যস্নানে শান্তিলাভ, স্বজনবর্গের সঙ্গে মনোমালিন্য। মধ্যভাগে স্ত্রী ও সন্তানের শুভ। জলপথে ভ্রমণ ও মানসিক প্রফুল্লতা, কূটনৈতিক সাফল্য ও পদোন্নতি। অন্তভাগে আকস্মিক অঘটনে দেহে আঘাত, অস্ত্রোপচার, কষ্টার্জিত অর্থাগম। মীন লগ্নে জাত ব্যক্তির ব্যয়সাধ্য চিকিৎসায় দেহারোগ্য, সম্পত্তি ক্রয়, ঋণশোধ ও দায়িত্ব পালনের জন্য ব্যয়। সন্তানের অর্থাগম ও সঞ্চয়বৃদ্ধি। 

[ভারতীয় রাষ্ট্রীয় পঞ্চাঙ্গ অ্যালমানাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010705_5kol4.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

পথে পড়ে থাকা রুগ্‌ণ বৃদ্ধের চিকিৎসায় ওঁরা পাঁচ জন সুরবেক বিশ্বাস 

সেই বৃদ্ধের চিকিৎসা করছেন ছাত্রেরা।  সুদীপ আচার্য হাসপাতাল চত্বরের মধ্যে রাস্তায় ফেলে যাওয়া মুমূর্ষু, সংক্রামক রোগে আক্রান্ত, স্মৃতিশক্তি হারানো এক বৃদ্ধকে তুলে নিয়ে তাঁর চিকিৎসার সব ভার নিলেন মেডিক্যালের পাঁচ ছাত্র। 

আর জি কর মেডিক্যাল কলেজ হাসপাতালের সার্জিক্যাল ওয়ার্ডে ৬৫ বছরের ওই ব্যক্তি এখন চিকিৎসাধীন। স্মৃতিশক্তি হারিয়েছেন। নামও বলতে পারছেন না। মেডিক্যালের ওই পাঁচ ছাত্র হাসপাতালকে জানিয়ে দিয়েছেন, তাঁদের পরিচয়েই ওই বৃদ্ধের চিকিৎসা চলবে। পথ্য ও প্রয়োজনীয় জিনিসেরও জোগান দিচ্ছেন ওঁরা। 

আর জি কর মেডিক্যাল কলেজের তৃতীয় বর্ষের দ্বৈপায়ন মজুমদার, রাকেশ খান, বিশ্বজিৎ দাস, দীপদ্যুতি সরকার আর চতুর্থ বর্ষের শুভঙ্কর চট্টোপাধ্যায় গত শুক্রবার ক্লাস শেষ হওয়ার পরে বিকেলে ক্যান্টিনের দিকে যাওয়ার পথে গোঙানির শব্দে দাঁড়িয়ে পড়েন। ওঁদের চোখে পড়ে মহিলা বিভাগের সামনে রাস্তার উপরে উলঙ্গ অবস্থায় পড়ে রয়েছেন বৃদ্ধ। বাঁ গোড়ালির কাছে পচন ধরেছে। ভনভন করছে মাছি। ডান পায়েও ক্ষত। ক্ষত হাতেও। বৃদ্ধের দিকে এক বার তাকিয়ে মুখ ঘুরিয়ে সকলে চলে যাচ্ছেন। পাঁচ বন্ধু তখনই সিদ্ধান্ত নিলেন, ‘বৃদ্ধকে ওই অবস্থায় পড়ে থাকতে দেওয়া চলবে না।’ 

পাঁচ হবু ডাক্তারের কথায়, ‘‘বেওয়ারিশ ভাবে এর আগেও অনেক রোগীকে আমরা পড়ে থাকতে দেখেছি। এগোইনি। কিন্তু এত খারাপ অবস্থায় কাউকে কোনও দিন দেখিনি। ক্ষতস্থান থেকে দুর্গন্ধ বেরোচ্ছিল।’’ তাঁরা ক্যান্টিন থেকে একটি ট্রলি জোগাড় করে জরুরি বিভাগের সামনে নিয়ে গেলেন ওই মৃত্যুপথযাত্রীকে। পরম যত্নে ওই পাঁচ জনই তাঁর ক্ষতস্থান পরিষ্কার করে, ওষুধ লাগিয়ে, ব্যাণ্ডেজ বেঁধে দিয়ে, তাঁকে ইঞ্জেকশনও দিলেন। কিন্তু ভর্তি ব্যবস্থা করায় আপত্তি তুললেন ইমার্জেন্সির কয়েক জন। 

রোগীর পরিচয় নেই, ঠিকানা নেই, তাঁর দৈনন্দিন দেখভালের দায়িত্ব কে নেবে? দ্বৈপায়ন, শুভঙ্করেরা জানিয়ে দেন, ‘‘আমাদের দায়িত্বেই রোগী ভর্তি হবেন।’’ তার পরেও আপত্তি উঠেছিল। কিন্তু ছাত্রদের অদম্য জেদই জিতল শেষ পর্যন্ত। ওই রোগীকে সার্জিক্যাল বিভাগে ভর্তি করা হল। সেদিন একটা বেডও খালি পাওয়া যায়নি। পর দিন সকালে পাঁচ ছাত্র নার্সদের সহায়তায় বৃদ্ধকে ওই ওয়ার্ডের ইউনিট ৬-এর এক্স-৯ বেডে শুইয়ে দেন। পুরনো জামাকাপড় জোগাড় করে পরিয়ে দেন তাঁকে। চুল-দাড়ি কাটারও ব্যবস্থা হয়। প্রতি বেলার জন্য ৩৫ টাকা খরচ করে চতুর্থ শ্রেণীর কর্মী রাখার বন্দোবস্ত করে দেন তাঁরাই। দিনে ১২০ টাকা খরচ বৃদ্ধের পিছনে। কিছুটা মেটাচ্ছেন ওঁরাই। বাকিটা বন্ধুবান্ধব, সিনিয়র ও শিক্ষক-শিক্ষিকাদের কাছ থেকে চাঁদা তুলে। 

নার্সদের কাছ থেকে ইঞ্জেকশন নিতে ঘোর আপত্তি জানাচ্ছেন চেতন-অচেতনের মাঝামাঝি থাকা ওই বৃদ্ধ। তবে পাঁচ জনের কাছে স্বেচ্ছায় বাড়িয়ে দিচ্ছেন হাত। তাঁদের কাছে কখনও খেতে চাইছেন গরম দুধ, চা, কখনও বা পাকা আম। তাঁরা জিজ্ঞাসা করলে কখনও বলছেন কালীপদ উজ, কখনও বলছেন ভোলা মহেশ্বর, বাড়ি তারকেশ্বর। সেটাই চিন্তায় ফেলেছে ওই পাঁচজনকে। 

আর জি কর মেডিক্যাল কলেজের অধ্যক্ষা জয়শ্রী মিত্র বলেন, ‘‘আমার পাঁচ ছাত্রের জন্য কোনও বাহবা বা প্রশংসাই যথেষ্ট নয়। আমি শুধু বলব, মনুষ্যত্ব যে এখনও মরেনি, সেটা ওরা প্রমাণ করল। এটা দেখে আর পাঁচ জন শিখুক।’’ চিকিৎসকেরা জানিয়েছেন, অন্তত এক মাস তাঁকে হাসপাতালে থাকতে হবে। দুর্ঘটনা বা কোনও রোগ থেকে সংক্রমণ ছড়িয়ে পায়ে ওই পচন ধরেছে। সংক্রমণ সারিয়ে তুলে বাঁ পা ওই অংশ হয়তো কেটে বাদ দিতে হতে পারে। পাঁচ বন্ধুর বক্তব্য, ‘‘আমাদের আপাতত লক্ষ্য, ওঁকে বাঁচিয়ে তোলা। কিন্তু সেরে ওঠার পর কী হবে? কোথায় থাকবেন উনি? আমাদের আবেদন, হাসপাতালে পড়ে থাকা এই ধরনের রোগীদের পুনর্বাসনের একটা স্থায়ী কোনও ব্যবস্থা হোক।’’ 


</TEXT>
</DOC>
<DOC>
<DOCNO>1010108_index.utf8</DOCNO>
<TEXT>
 
             ২৪ পৌষ ১৪০৭ সোমবার ৮
                   জানুয়ারি ২০০১

</TEXT>
</DOC>
<DOC>
<DOCNO>1010105_bidesh.utf8</DOCNO>
<TEXT>


অটলের কথায় আশা পাকিস্তানে দুই ধনী ভারতীয় কৈরালার বিরুদ্ধে অনাস্থা প্রস্তাব খারিজ


</TEXT>
</DOC>
<DOC>
<DOCNO>1010712_aj-kol.utf8</DOCNO>
<TEXT>


২৭ আষাঢ় ১৪০৮ বৃহস্পতিবার ১২ জুলাই ২০০১

তিনি অভিযুক্তেরা বলেন প্রচণ্ড প্রভাবশালী। বিভিন্ন মহলে যোগাযোগ রয়েছে। তবু তাদের আমরা ছাড়ছি না।

বাণীব্রত বসু

ব্যাঙ্কের ডিম্যাট অ্যাকাউন্ট থেকে শেয়ার উধাও প্রসঙ্গে সতর্ক থাকুন প্রয়াত সি পি এম নেতা শৈলেন দাশগুপ্তের মরদেহ নিয়ে শোকমিছিল, সকাল থেকে বিকেল পর্যন্ত দফায় দফায় ঘুরবে দক্ষিণ ও মধ্য কলকাতায়। ফলে, দিনের নানা সময়ে বন্ধ থাকবে রফি আহমেদ কিদোয়াই রোড, শেক্সপিয়র সরণি, আচার্য জগদীশ বসু রোড, পার্ক ষ্ট্রিট, আমির আলি অ্যাভিনিউ, গড়িয়াহাট রোড, রাসবিহারী অ্যাভিনিউ, সাদার্ন অ্যাভিনিউ, কালীঘাট রোড প্রভৃতি।

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

গড়িয়াহাট: আলু ৭, পটল ১০, উচ্ছে ২৫, বেগুন ১৮, ঝিঙে ২০, ল্যাংড়া আম ২৫, চৌসা ৩৫, কাটা পোনা ১০০, ইলিশ ২৫০, গলদা চিংড়ি ৪৫০, বাগদা ৭০০। কলেজ ষ্ট্রিট: আলু ৭, পটল ১০, উচ্ছে ৩০, ঝিঙে ১০, বেগুন ১৪, সুর্মা ফজলি আম ১৫, ল্যাংড়া ২৫, কাটা পোনা ১০০, পাবদা ১৪০, ইলিশ ২০০।

আজ জন্মদিন হলে পুলকরঞ্জন দেব শুভ সংখ্যা: ২, রক্তাল্পতা, ৩, ৬, ৭। ত্বকের শুভ দিন: রবি, সংক্রমণ এবং সোম, বুধ, ও বহুমূত্র বৃহস্পতিবার। রোগে কষ্ট শুভ রঙ: সবুজ, পেতে পারেন। হলুদ। প্রগল্‌ভতা শুভ রত্ন: এড়িয়ে চলুন। মুনস্টোন, গোপনীয়তা ক্যাট্‌স আই। রক্ষা করুন। চাকরিজীবীদের পক্ষে অর্থকরী শুভ। ব্যবসায়ীরা অর্থাগমে সাফল্য আশা করবেন না। কর্মক্ষেত্রে সহকর্মীদের সঙ্গে মতানৈক্য। সন্তানের সাফল্যে গৌরবান্বিত হতে পারেন। সামাজিক প্রতিষ্ঠা ও যশ বৃদ্ধি। কোনও আত্মীয় বা কুটুম্বের সঙ্গে সুসম্পর্কে ছেদ পড়তে পারে। নতুন গৃহ নির্মাণের সম্ভাবনা।

কলেজে ভর্তি হতে গোয়েন্‌কা কলেজ: অ্যাকাউন্টেন্সি অনার্স পড়তে ৬০% নম্বর থাকতে হবে, তফসিলি জাতি ও উপজাতির ছাত্রছাত্রীদের ক্ষেত্রে ৪৫%.। প্রাতঃ বিভাগের ফর্ম মিলবে ১২, ১৩,১৪, ১৬ ও ১৭ জুলাই সকাল ৮টা থেকে সকাল ১০টার মধ্যে। দিবা বিভাগের ফর্ম মিলবে বেলা ১২টা থেকে দুপুর ২টো পর্যন্ত। তালিকা প্রকাশিত হবে ৩০ জুলাই।

৫০ বছর আগে

কর্পোরেশন বাজেট

(প্রাপ্ত) কলিকাতা কর্পোরেশনের ১৯৫১-৫২ সালের বাজেট ছাপা হইয়াছে। ইহাতে দেখা যায় ১৯৫২ সালের ৩১শে মার্চ পর্যন্ত কলিকাতা সহরের ভ্যালুয়েশন ধরা হইয়াছে ১৫ কোটি ৯৭ লক্ষ ৫২ হাজার ৩ শত টাকা। ১৯৪৮ সালে মার্চ মাসের শেষ ভাগ হইতে গবর্ণমেণ্ট কর্পোরেশনের কাজকর্ম পরিচালনা করিতেছেন। তখন অর্থাৎ ৩১শে মার্চ ১৯৪৮ সালে কলিকাতা সহরের ভ্যালুয়েশন ছিল ১৯ কোটি ৪১ লক্ষ ৩৪ হাজার ৭ শত টাকা। চারি বৎসরে প্রায় সাড়ে চার কোটি টাকা সহরের ভ্যালুয়েশন এবং প্রায় ১ কোটি ৩১ লক্ষ টাকা ট্যাক্স বৃদ্ধি হইল। এই কারণে মোটের উপর কর্পোরেশনের আর্থিক অবস্থার উন্নতি হইয়াছে। আয় বৃদ্ধির সহিত ব্যয়বাহুল্য হইতেছে এবং যে সকল বিষয়ে আয় হ্রাস পাইতেছে সে বিষয়ে কর্তৃপক্ষের যথোচিত মনোযোগও দেখা যায় না।

নৌকা বাইচ

বিশেষ প্রতিনিধি

গত সোমবার হইতে ঢাকুরিয়া লেকে কলিকাতা বিশ্ববিদ্যালয়ের রোয়িং ক্লাবের উদ্যোগে বর্ষাকালীন নৌকা বাইচ প্রতিযোগিতার প্রথম দিনের প্রথম রেস হয় ‘সুপারফোরট্রেস’ ও ‘স্পিটফায়ার’ দলের মধ্যে। দুই দলই ধীরগতিতে নৌকা চালাইতে থাকে। স্পিটফায়ার ৩/৪ নৌকার দৈর্ঘ্যে অগ্রগ্রামী থাকে। কিন্তু ‘সুপারফোরট্রেস’ দৃঢ়ভাবে দাঁড়চালনা করিয়া ক্রমশঃ আগাইতে থাকে। তারপর প্রথম দ্বীপ অতিক্রম করিয়া দুই দলই দ্রুতগতিতে দাঁড় টানিয়া একে অন্যকে পরাভূত করিতে চেষ্টা করে। কিন্তু সুপারফোরট্রেস অর্ধ নৌকা দৈর্ঘ্যে আগাইয়া শেষ পর্যন্ত জয়লাভ করে। পরের রেস হয় ‘মসকুইটো’ এবং ‘মুসটাং’-এর মধ্যে। উভয় দলই খুব সুন্দর ষ্টার্ট লয় এবং মসকুইটো সামান্য আগাইয়া যায়। প্রথম দ্বীপের কাছে এক নৌকার দৈর্ঘ্য পর্যন্ত মসকুইটো আগাইয়া যায়। কিন্তু মুসটাং খুব ধীর ও দৃঢ়চিত্তে দাঁড় চালাইয়া মসকুইটোকে ছাড়াইয়া যায়। অবশেষে মুসটাং ৩/৪ নৌকা দৈর্ঘ্যে তিন মিনিট ২৩ সেকেণ্ডে প্রতিদ্বন্দ্বী দলকে পরাজিত করে। তৃতীয় রেসটি হয় ‘থাণ্ডারবোল্ট’ ও ‘ভামপায়ার’ দলের ভিতর। থাণ্ডারবোল্ট ভামপায়ারকে পশ্চাতে ফেলিয়া জয়ী হয়। শেষেরটি হয় ‘হারিকেন’ ও ‘লিবারেটরের’ মধ্যে। এই রেসের তাৎপর্যপূর্ণ ঘটনা হইতেছে যে, বিজিত দলের ৩ নম্বর চালকের আসনের চাকা খুলিয়া যাওয়াতে নৌকা থামাইতে তাহারা বাধ্য হয়।

-আনন্দবাজার পত্রিকা, ১২ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010119_13chitra1.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

 চিত্রকলা ও ভাস্কর্য ১.. নগরজীবনের বিশুষ্ক পরিবহেও এত মায়া প্রাণের টানে ছবি আঁকেন। বর্ণচয়নে, বর্ণলেপনে সমান দক্ষ। বিষয় পছন্দেও মোক্ষম। লিখছেন শোভন তরফদার। 

 ‘অন দ্য স্টাডি অব পোয়েট্রি’ নামে এক প্রবীণ পুঁথি বলেছিল, কবিতা হল উচ্চারিত ছবি আর ছবি, নিরুচ্চার কবিতা। ইন্দ্রনাথ বন্দ্যোপাধ্যায়ের সামগ্রিক প্রদর্শনী (১-৮ ডিসেম্বর, গগনেন্দ্র প্রদর্শনশালা) এমনই ছবি আর কবিতার পারস্পরিক বিক্রিয়ায় সমৃদ্ধ অভিজ্ঞতা। 

 মূলত জলরঙে এঁকেছেন ইন্দ্রনাথ। কালিকলমে কয়েকটি স্কেচ ছাড়া। জলরঙের নরম আবহে হয়তো কোনও আশ্রয় ছিল। এই আশ্রয়, টমাস হার্ডি বলবেন, জনতার বিচিত্র ভিড় থেকে বহুদূরে...যখন সব পাখি ঘরে আসে, সব নদী, সেই অনন্ত গোধূলিতে ফিরে যাওয়ার মতো কোনও আশ্রয়। তেলরঙের সহজাত ভঙ্গিমা তাঁকে টানবে না, তা প্রত্যাশিত কেননা আমন্ত্রণপত্রেই ইন্দ্রনাথ লিখছেন ‘...জীবনের এই মন্থন বড় নিষ্করুণ। নীলকণ্ঠ মন তাই স্বস্তি খোঁজে। কখনও খোঁজে নিজভূম।...’ 

 ছলছলে জলরঙে, কখনও বা ওয়াশের ভেজা চিত্রপটে ইন্দ্রনাথের এই নিজভূম। আকার এবং নিরাকারের মায়ায় মজেছেন তিনি। তাঁর কাছে নিরাকার বস্তুত বিভিন্ন রঙের সহাবস্থানে গড়ে ওঠা বিমূর্ত বোধের রূপ। চিত্রপটের মধ্যে নানা বর্ণকে পাশাপাশি রেখে শিল্পী উস্কে দিতে চান রঙের প্রতি জেগে উঠতে থাকা আমাদের বহুমাত্রিক প্রতিক্রিয়া। 

 নানা ঘনত্বের ছোপ অনায়াসে লাগান ইন্দ্রনাথ। কখনও একই রঙের ছোপ, কখনও আবার বিভিন্ন রঙের বর্ণ আলাদা আলাদা গাঢ়তা নিয়ে আসে। ‘একটি কবিতার জন্ম’ ছবিটির বিমূর্ততা এই ভাবেই রঙ থেকে রঙের জমির সংস্থাপনে প্রাণ পায়। কখনও রং চাপানোর কায়দায় তিনি তেল রঙের অাবেশ তৈরি করতে চান। আবার ‘বিগ ব্যং’ ছবিটিতে প্রধানত নির্ভরতার শিল্পী ইন্দ্রনাথ অজস্র ফিগার নিয়ে আসেন, মাঝে থাকে লাল সূর্য এবং বিস্ফোরণ মুহূর্ত। খুব স্বতঃস্ফূর্ত ভঙ্গিতে তুলি চলেছে মনে হয় ‘বোঝাপড়া’ ছবিতে। এবং স্বতঃস্ফূর্ততাহ্য ‘অগ্নিদীক্ষা’ ছবিটির প্রাণ, যেখানে ছবিটির নীচের দিক থেকে ফিগারের মতো উঠে আসে লাল আর বর্তুলতা নিয়ে আসে ছন্দোময় চলন। 

 বর্ণচয়নে এবং বর্ণলেপনে আশ্চর্য দক্ষ ইন্দ্রনাথ, ফিগার অঙ্কনের চেয়েও যেন তাঁকে মুগ্ধ করে রঙের মায়া। ফলে অধিকাংশ সময়েই তিনি বিমূর্ত আকারেই স্ফূর্তি পান বেশি। এই বিমূর্ত কখনও বিশুদ্ধ নিরবয়ব, কখনও আবার সেখানে চেনা রূপের আভাস আসে। চেনা, অচেনা এবং আধো-চেনা’র মাঝে স্তব্ধ দাঁড়িয়ে থাকেন দর্শক। 

 তবে বুঝতেই পারা যায়, প্রাণের টানেই ছবি অাঁকেন ইন্দ্রনাথ। ‘কালারিস্ট’রা যেমন বর্ণের পরে বর্ণ রেখে জীবনের গভীরতর কোনও অনুভূতি তুলে আনতে চাইতেন, ইন্দ্রনাথও তেমনি রঙের মায়ায় তুলে আনেন কখনও জীবনযন্ত্রণা, কখনও শান্ত লিরিক্যালিটি। নগরজীবনের বিশুষ্ক বাতাসে এই ছবির সঙ্গে প্রতিতুলনায় পাস্টোরাল কবিতা মনে আসে। কিংবা ‘আমি ক্লান্ত প্রাণ এক, চারিদিকে জীবনের সমুদ্র সফেন...’  সেই অলোক গোধূলিতেই দিন শেষের রাঙা মুকুল হয়ে জেগে ওঠে ইন্দ্রনাথ বন্দ্যোপাধ্যায়ের ছবি। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010101_1desh3.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

নেপাল নিয়ে মালকানির বক্তব্যে সায় নেই কেন্দ্রের সংবাদসংস্থা  নয়াদিল্লি নেপালের ভারতভুক্তি নিয়ে বি জে পি নেতা কে আর মালকানির বিতর্কিত মন্তব্য কোনও ভাবেই সরকারি দৃষ্টিভঙ্গির প্রতিনিধিত্ব করে না বলে জানিয়ে দিল কেন্দ্র। সম্প্রতি এক বিখ্যাত ম্যাগাজিনের ওয়েবসাইটে এক সাক্ষাৎকারে মালকানি বলেন, ১৯৫০ সালে নেপালের রাজা ত্রিভূবনের কথা মতো নেপালকে ভারতের অন্তর্ভুক্ত করা উচিত ছিল জওহরলাল নেহরুর। এই মন্তব্যের জেরে যে ভুল বোঝাবুঝির সূত্রপাত হয়েছে, সে প্রসঙ্গে বিদেশ দফতরের এক মুখপাত্র আজ বলেন, বর্তমান পরিস্থিতিতে পারস্পরিক ভুল বোঝাবুঝি এড়িয়ে দু’শের মধ্যে মৈত্রী-বন্ধন সুদৃঢ় করা দরকার। 

মালকানির মন্তব্যের তীব্র প্রতিবাদ জানিয়েছে নেপাল। নেপালের উপ-প্রধানমন্ত্রী রাম চন্দ্র পাউদেল আজ এ কথা জানিয়ে বলেছেন, কূটনৈতিক স্তরে প্রতিবাদ জানানো হয়েছে। এ দিকে, মালকানি তাঁর বক্তব্যের সমর্থনে অনড় মনোভাব দেখালেও, এ দিন কিছুটা নমনীয় স্বরে বলেন, ‘‘আমার ওই অনিচ্ছাকৃত মন্তব্যে নেপালের বন্ধুরা আঘাত পেলে আমি খুবই দুঃখিত। আপাতত এ অধ্যায় এখানেই শেষ।’’ 

মালকানির ওই মন্তব্য থেকে শতহস্ত দূরে থাকাই শ্রেয় বলে মনে করেছেন বি জে পি সভাপতি বঙ্গারু লক্ষ্মণ। তিনি এ দিন এক বিবৃতি দিয়ে একে ‘দুর্ভাগ্যজনক’ বলে জানিয়ে দিয়েছেন। প্রসঙ্গত, ঋত্বিক-কাণ্ডের রেশ কাটতে না কাটতেই মালকানির মন্তব্য ভারত-নেপাল সম্পর্ককে আরও ঘোরালো করে তুলেছে। এক প্রবীণ নেতার এ হেন মন্তব্যে দৃশ্যতই অস্বস্তিতে পড়েছে বি জে পি। অবস্থা সামাল দিতে বি জে পি সভাপতি দু’দেশের বন্ধুত্বের ঐতিহ্যকে শক্তিশালী করার উপর জোর দিয়ে বিবৃতি দিয়েছেন। কোনও রকম অস্পষ্টতা না রেখে তিনি এ দিন তাঁর বিবৃতিতে খোলাখুলি জানিয়েছেন, ‘‘নেপালের সার্বভৌমিকতা এবং সাংস্কৃতির উপর পূর্ণ শ্রদ্ধা রয়েছে ভারতের। দু’দেশের ঘনিষ্ট সম্পর্কে যাতে কোনও কিছুই চিড় না ধরাতে পারে সে সম্পর্কে আমাদের সতর্ক থাকতে হবে।’’ 

এ দিকে ভারত-নেপাল সম্পর্কের জটিলতায় উদ্বেগ প্রকাশ করে বাম দলগুলি। ‘কায়েমি স্বার্থ’ যাতে দু’দেশের বন্ধুত্বের সম্পর্ককে নষ্ট না করতে পারে সে ব্যাপারে দু’দেশের মানুষকে সতর্ক হতে আহ্বান জানিয়েছে সি পি এম। সি পি এম এবং সি পি আই-এর সাধারণ সম্পাদক হরকিষেন সিংহ সুরজিৎ এবং এ বি বর্ধন এক যৌথ বিবৃতিতে জানান, দু’দেশের মৈত্রীর সম্পর্ক বজায় রাখতে যে সব সমস্যা রয়েছে তার সমাধান করতে হবে বন্ধুত্বপূর্ণ পথেই। 


</TEXT>
</DOC>
<DOC>
<DOCNO>1010720_binodan.utf8</DOCNO>
<TEXT>


 ৪ শ্রাবণ ১৪০৮ শুক্রবার ২০ জুলাই ২০০১ 

 ভাল থাকুন সপ্তা শেষে সুখ সন্ধ্যে রঞ্জন বন্দ্যোপাধ্যায় সপ্তা শেষের সন্ধ্যেটা সপরিবার বা বন্ধু-বন্ধুনির সঙ্গে ঠিক কোথায় কাটাবেন? একটা জুতসই জায়গা ভাবতে পারছেন? পারছেন না তো? 

 কলকাতা শহরের এটাই বড় দোষ। এ-শহরের জীবন অতীব কর্কশ। সারা সপ্তা ধরে টিকে থাকার লড়াই। এবং সপ্তা শেষে হাঁপ ছাড়ার উপায়টুকুও নেই। 

 এত দিনে সে-উপায় হাজির। একেবারে হাতের কাছে। এবং গেরস্থের পক্ষেও সহনীয় খরচে। জায়গাটা হল, ১ হো চি মিন সরণির ঝলমলে ফুডকোর্ট, নাম, কুইকবাইট। এ রকম একটা খোলামেলা, খুশি-খুশি ফুডকোর্ট বা অশন-উঠোন কলকাতায় অনেক আগেই হতে পারত। নিউ মার্কেটের ঘড়ি ঘরের সামনে রঙিন ছাতার তলায় টেবিল পেতে-পেতে, লণ্ডনের কভেন্ট গার্ডেনের স্টাইলে, একটা ফুডকোর্ট? বিয়ার পাব? এ-শহর কোনও দিনই এই শহুরে প্রয়োজনের কথা ভাবতে পারেনি। 

 এত দিনে, সেই শহরেই, প্রায় অপ্রত্যাশিত ভাবে, এমন একটি ফাস্টফুড সেন্টার কুইকবাইট। যার প্রধান উদ্দেশ্য আড্ডা, আরাম, খাওয়াদাওয়া। ড্রাইভইন ফুডকোর্টও বলা যায়। আণ্ডারগ্রাউণ্ড পার্কিং-এ গাড়ি রেখে, মেট্রোপ্লাজায় টুকটাক কেনাকাটা সেরে, ফুডকোর্টে জমিয়ে সময় কাটানো। জায়গাটা এত উজ্জ্বল, আধুনিক এবং আন্তর্জাতিক, যে কলকাতা বলে চেনা যায় না। মনে হয়, ইউরোপ-আমেরিকার কোনও শহরে চলে এসেছি। 

 কুইকবাইট-এর চত্বরে সব থেকে মজা পাবে বাচ্চারা। ছুটোছুটি করার মেলা জায়গা। ফুডকোর্টের ঠিক মাঝখানে একটা দেখার মতো ফোয়ারা। জলের ভাস্কর্য বলা যেতে পারে। ফোয়ারার এক পাশে, দ্য মাউথ অব ট্রুথ। তার সামনে গিয়ে দাঁড়ালেই সত্যের মুখ থেকে বেরিয়ে আসে অনর্গল বাণী। অন্য মজারা কখনও আইসক্রিম, কখনও স্যাণ্ডউইচ, কখনও চিকেন কাটলেট বা কাবাব। এই বর্ণময় অশন-চত্বরে ‘তার’ সঙ্গে দেখা হবেই। কত দিন পরে সে ফিরে এল! তাকে দেখা মাত্র মন ভাল হয়ে যাবে। কী কান্ত টাটকা শরীর! ষাটের দশকে এহেন বিশুদ্ধ বিপুল চিকেন কাটলেট শহর থেকে কেটে পড়েছিল, আমাদেরই কার্পণ্যের কাছে ক্রমশ হেরে যেতে যেতে। চিকেন কাটলেটে আর চিকেন ছিল না। মুরগির মাংসের জায়গায় বিস্কুটের পুরু খামের তলায় পিঁয়াজবাটা মেশানো কোনও এক মাংসের চরিত্রহীন কিমা। পরে মাংসের কিমাটাও হাপিস হয়ে গেল।বিস্কুটগুঁড়োর তলায় বিস্কুটগুঁড়োর সঙ্গে মেশানো চটচটে পুর। হঠাৎ, ষাটের দশকের চিকেন কাটলেট ফিরে এসেছে। এবং প্লেটে প্লেটে সেই বার্তা ঘোষিত হচ্ছে প্রতিদিনের কুইকবাইটে। একটা নধর উত্তপ্ত চিকেন কাটলেটের সঙ্গে দু’টি মসৃণ শামি কাবাব, স্যালাডের রঞ্জিত সান্নিধ্যে। আর কী চাই মন ভাল করতে? ভাল থাকতে? 

 যাঁরা এই ‘ম্যাজিক’টি সম্ভব করেছেন তাঁরা, অরিন্দম চক্রবর্তী এবং তাঁর স্ত্রী অপর্ণা। অরিন্দম দুবাই ফেরত দুর্ধর্ষ শেফ। ‘‘বিদেশে যদি সম্ভব হয়, কলকাতায় হবে না কেন?’’ তাই একেবারে বিদেশি আদলেই অরিন্দমের কুইকবাইট। কুইকবাইটের পরিচ্ছন্নতার এবং স্বাস্থ্যের দিকটা দেখেন অপর্ণা। এই বিশাল ফুডকোর্ট শুধু খাবার জায়গাই নয়, অরিন্দমকে ফোন করে অর্ডার দিলে বাড়ির পার্টিতেও আসতে পারে কুইকবাইট (ফোন: ৯৮৩১১৬৭২০০)। এই ফুডকোর্টেরই এক অংশে অরিন্দমের ‘সুইস কফি’। পাওয়া যাচ্ছে সুইজারল্যাণ্ডের চিনিবিহীন চকোলেট। এবং নানা রকমের স্যুপ। এখানেই সবে খুলেছে দারুণ একটা টি-বুটিক। বিশুদ্ধ ‘দার্জিলিং’ তো আছেই। সঙ্গে বিচিত্র স্বাদের ফ্রুট-টি। চা বা কফির সঙ্গে কানাডা থেকে আসা ম্যাককেনস-এর ফ্রেঞ্চফ্রাই। আর আইসক্রিম? শুনলে অবাক হতে হয়। সত্যি সত্যিই সুইস আইসক্রিম। এবং বিদেশি পপকরন্‌। ‘‘বাটার অ্যাণ্ড ক্যারামেল ফ্লেভার্ড।’’ এ ছাড়া আছে ফিশ রোল, ফিশ কাটলেট, চিকেন বার্গার, চিকেন পাফ, চিকেন স্যালাড, চিকেন পিৎজা। আর আছে স্যাণ্ডউইচ। ‘‘ফুডকোর্টে আমিষ নিয়ে আসার জন্য রীতিমত ফাইট করতে হয়েছে। কলকাতায় এ রকম একটা জায়গা হবে, শুধু নিরামিষ, হয় না কি?’’ বললেন অরিন্দম। তবে ‘ভেজ’-এরও অভাব নেই: পনির বার্গার, ভেজিটেরিয়ান বার্গার, মাশরুম পাফ, পিৎজা। কোনও খাবারের দাম ৪০ টাকার বেশি নয়। এমনকী চিকেন কাটলেটও ৪০। আর সব ১৫ থেকে ৩০ টাকার মধ্যে। শুধু সুইস আইসক্রিম ৬০ টাকা। 

 এ সপ্তার শেষে তা হলে কুইকবাইট-এ হাঁপ ছাড়া? ও ভাল কথা, ফুডকোর্টের আনন্দের মধ্যে বউ, বাচ্চা, ব্যাগ, ছাতা, এ সব চোখের আড়াল হলে একটি নাম মনে রাখবেন, সুজয় গঙ্গোপাধ্যায় (ফোন: ২৮৮৫৫০৪)। উনি দেখভালের চার্জে। 

 ছবি: বিবেক দাস 


</TEXT>
</DOC>
<DOC>
<DOCNO>1010115_bidesh.utf8</DOCNO>
<TEXT>


এডোয়ার্ড ডিমকের জীবনাবসান

দীর্ঘ রোগভোগের পরে অধ্যাপক এডোয়ার্ড ডিমক জুনিয়র (৭১)-

এর জীবনাবসান ঘটল। গত প্রায় চল্লিশ বছর ধরেই কলকাতার মনন

চর্চার সঙ্গে জড়িয়ে ছিলেন তিনি। এই শহরে এসেছেনও বেশ কয়েক বার,

জানাচ্ছেন কেপ কড থেকে নিজস্ব প্রতিনিধি

সালভাদরে ভূকম্প মৃত ২৩৪ গত কাল প্রবল ভূমিকম্পে এল সালভাদর এবং গুয়াতেমালায় অন্তত ২৩৪ জনের মৃত্যু হয়েছে। নিখোঁজ হাজারের উপর জানাচ্ছে সান সালভাদর থেকে সংবাদসংস্থা

ভারত-পাক নিয়ন্ত্রণ রেখা বরাবর সেনা প্রত্যাহার দুই দেশের মধ্যে সুসম্পর্ক চান উত্তেজনা প্রশমনে মুশারফ সাহায্য করবে বলে পাকিস্তানের সামরিক শাসক পারভেজ মুশারফের আশা, জানাচ্ছে ইসলামাবাদ থেকে সংবাদসংস্থা

বাংলাদেশের দক্ষিণ-পশ্চিমের জেলাগুলি এবং ভারতীয় ভূখণ্ডে সংলগ্ন পশ্চিমবঙ্গে বন্যা ঠেকাতে বন্যা প্রতিরোধে এবং ক্ষয়ক্ষতি যথাসম্ভব কমাতে ঢাকা-দিল্লি দু’দেশের মধ্যে চুক্তি এক চুক্তি স্বাক্ষরিত হয়েছে, জানাচ্ছেন

ঢাকা থেকে নিজস্ব প্রতিনিধি

২১ জানুয়ারি ভারত ও বাংলাদেশের

মধ্যে পেট্রাপোল থেকে বেনাপোল-পেট্রাপোল বেনাপোল রুটে রুটে মালগাড়ি নতুন রেল পথ চালু ২১শে হচ্ছে, জানাচ্ছেন

ঢাকা থেকে নিজস্ব সংবাদদাতা

ছবিতে বিদেশ


</TEXT>
</DOC>
<DOC>
<DOCNO>1010705_5kol10.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

গ্রাম থাকবে না বৃহত্তর কলকাতায় বিশেষ সংবাদদাতা বৃহত্তর কলকাতার ১৬০০ বর্গ কিলোমিটার এলাকায় কোনও গ্রামাঞ্চল না রাখার সিদ্ধান্ত নিয়েছে রাজ্য সরকার। 

৪১ টি পুরসভার এই বিরাট এলাকাকে রাজ্য সরকার বৃহত্তর কলকাতা শহরাঞ্চল হিসাবে গড়ে তুলবে। আগামী ২৫ বছরের জন্য রাজ্য সরকার বৃহত্তর কলকাতা উন্নয়ন কর্মসূচী গ্রহণ করেছে। ৩৫০ পৃষ্ঠার ওই কর্মসূচির খসড়া বুধবার কলকাতা মেট্রোপলিটন উন্নয়ন কর্তৃপক্ষের পরিচালন সমিতির বৈঠকে পাশ হয়েছে। সমিতির সভাপতি পুর ও নগরোন্নয়ন মন্ত্রী অশোক ভট্টাচার্য বলেন, ‘‘২৫ বছর পরে বৃহত্তর কলকাতায় জনসংখ্যা বেড়ে দাঁড়াবে আড়াই কোটি। বর্তমানে জনসংখ্যা ১ কোটি ২০ লক্ষ। অর্থাৎ ২০২৫ সালের মধ্যে দ্বিগুন জনসংখ্যার জন্য রাজ্য সরকারকে এখন থেকে পরিকল্পনা অনুযায়ী নগরন্নোয়নের কাজ করতে হবে।’’ 

রাজ্য সরকার পরিবেশের ভারসাম্য নষ্ট করে আর নগরোন্নয়ন হতে দেবে না। ২২টি গুরুত্বপূর্ণ বিষয়ের দিকে নজর রেখে বৃহত্তর কলকাতার নগরায়ন হবে। কোন এলাকায় কী ধরনের বাড়ি করা যাবে, জলনিকাশি ব্যবস্থা, জঞ্জাল অপসারণ, পানীয় জলের সরবরাহ, ও যানবাহন চলাচলের জন্য রাজ্য সরকার বৃহত্তর পরিকল্পনা গ্রহণ করতে চলেছে। 

পুরমন্ত্রী বলেন, বৃহত্তর কলকাতার উন্নয়নের জন্য রাজ্য সরকার উলুবেড়িয়া, কল্যাণী ও সোনারপুর-বারুইপুরকে কেন্দ্র করে এলাকা ভিত্তিক পরিকল্পনা নিচ্ছে। ২৫ বছরের মধ্যে বৃহত্তর কলকাতার ১৬০০ কিলোমিটার এলাকায় সাধারণ মানুষ যাতে উন্নতমানের পুর সুবিধা পান তার জন্য রাজ্য সরকার এখন থেকেই পরিকল্পনা নিচ্ছে। 

বৃহত্তর কলকাতা এলাকায় রাজ্য সরকার আর কোনও পুকুর বা জলাশয় বোজাতে দেবে না। দেবে না অপরিকল্পিত বাড়ি তৈরি করতে। নিকাশি ব্যবস্থার উপর রাজ্য সরকার জোর দিচ্ছে। বৃহত্তর কলকাতা এলাকার প্রতিটি বস্তি উন্নয়নের জন্য রাজ্য সরকার ২৫ বছরের দীর্ঘমেয়াদি পরিকল্পনা নিচ্ছে। 


</TEXT>
</DOC>
<DOC>
<DOCNO>1010101_bidesh.utf8</DOCNO>
<TEXT>


বাংলাদেশে ১০ টাকার নোট ১০০ টাকায় শরিফ: তথ্য প্রকাশে নারাজ পাক সরকার সৌদিতে শরিফের নির্বাসনে আর্থিক লাভ ফৌজিশাহির ইহুদি মেয়েকে ভালবেসে ব্রাত্য প্যালেস্তাইনি যুবক শৈত্যপ্রবাহ গোটা ইউরোপ জুড়ে আমেরিকায় ভারতীয় দূতাবাসে রদবদল মুশারফের জমানায় প্রথম ভোট পাকিস্তানে জনবহুল শহর

সহস্রাব্দের আহ্বানে বিদেশ


</TEXT>
</DOC>
<DOC>
<DOCNO>1010709_binodan.utf8</DOCNO>
<TEXT>


 ২৪ আষাঢ় ১৪০৮ সোমবার ৯ জুলাই ২০০১ 

 সাজ আজ হুজুগে গয়নার এ-কাল নিবেদিতা দে স্টিক অন জুয়েলারি। পরুন। দু’-তিন বার ব্যবহার করুন। তার পর? স্রেফ ফেলে দিন। আধুনিক গয়নার এটাই ট্রেণ্ড। বহতা। ইন্টারনেট-এম টিভি, ডিস্কো-পিৎজাপ্রেমী টিন-প্রজন্ম ইদানীং দু’-তিন বার ব্যবহার করেই বিলকুল ফেলে দিচ্ছে গয়না। চুরি ছিনতাইয়ের ভয় নেই। পরার হ্যাপা নেই। লকারবন্দি, বাক্সবন্দির বালাই নেই। তাই কলেজপড়ুয়া কন্যার সঙ্গে সমানে পাল্লা দিয়ে আপনিও পরে ফেলতে পারেন এই ‘ইউজ় অ্যাণ্ড থ্রো’ স্টিক অন গয়না। নানা সমস্যা এড়িয়ে নিমেষে পেতে পারেন কোনও অনুষ্ঠানে যাওয়ার চটজলদি সমাধান। কী ভাবে? ধরুন, সন্ধ্যের বিয়ে বাড়ি বা পার্টির জন্য সকালে অফিসে যাওয়ার পথেই সেরে নিলেন কেনাকাটা। যেমন-তেমন নয়, আপনি কিনলেন ছিপছিপে চিক, মিনে করা রিস্টলেট, বাজুবন্ধ আর এককুচি ‘হিরে’ বসানো আংটি। আর এই গয়নাই অঙ্গে এঁকে দু’-তিনটি অনুষ্ঠানে হয়ে উঠলেন অনন্যা। খুলে-তুলেই যদি গয়না রাখা যায়, তা হলে দু’-তিন বার কেন! তাই তো? কারণ, এ ঝুটো গয়না প্রলেপ দেওয়া। ঠিক সোয়েটের টিপের মতো। পাতা থেকে তুলে শুধু লেপে দিতে হয় শরীরে। কখনও স্লিভলেস চোলির সঙ্গে বন্ধুত্ব রেখে ‘মনি-মুক্তো’ খচিত বাজুবন্ধ, কখনও বা গভীর নেকলাইনকে সমর্থন জানিয়ে, গ্রীবায় ফুরফুরে ‘সোনা’র চিক। শরীরের সঙ্গে একেবারে লেপ্টে থেকেও এ অলঙ্কার কখনও বিরক্তি ঘটায় না। খুলে যায় না। বরং বজায় রাখে ‘সোনা’, ‘হিরে’, ‘রুপো’র সব উচ্চারণ, এবং অহঙ্কার! থিয়েটার রোডে, ভিক্টোরিয়া প্লাজায় ‘ব্রাইডস’-এর মালিক দীনেশ দামানির কথায়, ‘‘এখন তো টিনএজাররা পোশাকের রঙের সঙ্গে মানানসই ‘পান্না-হিরে-চুনি’র মতো জড়োয়া কাজও করিয়ে নিচ্ছে এই গয়নায়।’’ টিন-প্রজন্মের আধুনিকা, উত্তমকুমারের নাতনি নবমিতা চট্টোপাধ্যায়। যোগমায়াদেবী কলেজের দ্বিতীয় বর্ষের ছাত্রী নবমিতার বক্তব্য, ‘‘টিপিকাল ইমিটেশন গয়না! সে তো সেকেলে ব্যাপার। এখন আমরা ট্যাটু করি। গালে, হাতে, চোখের কোণে... তা ছাড়া রয়েছে ফ্রেণ্ডশিপ ব্যাণ্ড, রিস্টওয়াচ... গয়না পরার দরকার কী! আর এখন তো এসে গেছে ‘স্টিকার গয়না’। এর ডিজাইনগুলো খুব সুন্দর। স্লিক। ঘাগরা-চোলির সঙ্গে বেশ মানায়। বিশেষ করে টিকলি আর পায়েল।’’ 

 আর এক আধুনিকা, সুচিত্রা সেনের নাতনি রিয়া সেন-এর বক্তব্য, ‘‘শাড়ি, ঘাগরা-চোলি? না, না... আজকাল ডিজাইনাররা তো বানাচ্ছেন ইণ্ডো ওয়েস্টার্ন আউটফিট... আর তার সঙ্গে এই গয়না দুর্দান্ত... একেবারে মিক্স অ্যাণ্ড ম্যাচ।’’ 

 কিন্তু কথা হল, আধুনিকাদের অতি প্রিয় এই গয়নার উৎপত্তি কী ভাবে? নিফ্‌ট-এর (ন্যাশনাল ইন্সটিটিউট অব ফ্যাশন টেকনোলজি) ডিজাইনার শ্রীনন্দা পালিতের কথায়, ‘‘উল্কি আমাদের রাজস্থানী শিল্প। আবার পশ্চিমের বিখ্যাত মডেল নাওমি ক্যাম্বেল এক ফ্যাশন শো-এ চোখের জল বোঝাতে চোখের নীচে আটকেছিলেন পাথরকুচি। সে দিক থেকে বলা যায়, ভারতীয়-পশ্চিমি দু’য়েরই মেলবন্ধন ঘটেছে এই গয়নায়। যার প্রথম ব্যবহার শুরু করেন পপ গায়িকা স্পাইস গার্ল, জেনিফার লোপেজ, ম্যাডোনারা। পরে আমাদের দেশে তৈরি শিল্পই ঘুরে আসে মুম্বইয়ে। এখন কলকাতায়।’’ 

 ‘‘মজার ব্যাপার, জার্মানি গিয়েও দেখলাম এ গয়নার কী দারুণ ক্রেজ! আমার কাছে যে ক’টা ছিল, দেখামাত্র ওখানকার প্রতিযোগীরা সেগুলো পরে ফেলল পটাপট।’’ জানালেন এ বছর ইন্টার কন্টিনেন্টাল ইউনিভার্স, সৌন্দর্য প্রতিযোগিতায় চতুর্থ কলকাতাসুন্দরী কোয়েনা মিত্র। 

 কলকাতার আর এক সুন্দরী সেলিনা জেটলির কথায়, ‘‘বিন্দি, মেহেন্দি নকশার এই স্টিক অন জুয়েলারি ওয়েস্টে দারুণ চলছে। ওখানে শুধু মডেলরাই নয়, সাধারণ মেয়েরাও এঁটে ঘোরে।’’ 

 তবে, সাধারণ জীবনে হালফিল শুরু হলেও এ গয়না ব্যবহারের সূত্রপাত কিন্তু র‍্যাম্প মডেলিং থেকেই। কলকাতার ফ্যাশন-কোরিওগ্রাফার আশিস বন্দ্যোপাধ্যায় এবং মুম্বইয়ের মেকআপ আর্টিস্ট বিপুল ভগত দু’জনেই এ ব্যাপারে এক মত। তাঁদের বক্তব্য: র‍্যাম্পের ফ্যাশনই চুঁইয়ে চুঁইয়ে রিয়েল লাইফে আসে। আর সাধারণ মানুষ যখন সেগুলো পরতে শুরু করে তখন মডেলরা ফ্যাশন শো-এ সেগুলোর ব্যবহার ছেড়ে খোঁজে আবার নতুন কোনও জিনিস। 

 অভিনেত্রী ঋতুপর্ণা সেনগুপ্তের যদিও না-পসন্দ এই ধরনের গয়না। তাঁর কথায়, ‘‘গয়না হবে এথনিক, গর্জাস। আভিজাত্য না থাকলে আবার অলঙ্কার কীসের! এ-সব হুজুগে গয়না দু’দিনের।’’ 

 মেকআপ আর্টিস্ট প্রবীর কুমার দে মানতে নারাজ। তাঁর মতে, ‘‘যে যা-ই বলুক, এই স্টিকার গয়না থেকে যাবে। এত সুবিধে কীসে আছে! যে রকম ইচ্ছে ডিজাইন করা যায়। কানে ছিদ্র না থাকলেও দুল পরা যায়। মাপ না দিয়েই আংটি পরা যায়। হোক হুজুগে। এ গয়নার মজাই আলাদা।’’ 


</TEXT>
</DOC>
<DOC>
<DOCNO>1010112_panjika.utf8</DOCNO>
<TEXT>
 ২৮ পৌষ ১৪০৭ শুক্রবার ১২ জানুয়ারি ২০০১

দিনপঞ্জিকা দৃক্‌সিদ্ধ 

শুক্রবার ২৮ পৌষ ১২ জানুয়ারি। 

তৃতীয়া দিবা ৩-৬ পর্যন্ত। 

অশ্লেষা দিবা ৮-৪ পরে মঘা শেষ রাত্রি ৫-৩ পর্যন্ত। 

বারবেলা ৯-৩ থেকে ১১-৪। 

অমৃতযোগ দিবা ৭-৬ মধ্যে পুনঃ ৭-৪৯ থেকে ৯-২ পুনঃ ১২-৬ থেকে ২-৫৮ পুনঃ ৩-৪০ গতে অস্তাবধি। রাত্রি ৫-৫৯ থেকে ৮-২৪ পুনঃ ১২-১১ থেকে ৩-৪৩ পুনঃ ৪-৩৬ গতে উদয়াবধি। 

স্বামী বিবেকানন্দের আবির্ভাব দিবস। 

বিপ্লবী সূর্য সেনের প্রয়াণ দিবস। 

অন্য পঞ্জিকা 

২৭ পৌষ। 

তৃতীয়া রাত্রি ৭-৪০-৩৪ পর্যন্ত। 

অশ্নেষা দিবা ১২-১৯-৫৬ পর্যন্ত। 

বারবেলা ৯-৪-৩৮ থেকে ১০-২৪-৪৮। 

অমৃতযোগ দিবা ৭-৬ মধ্যে পুনঃ ৭-৫০ থেকে ৯-৩-৩৮ পুনঃ ১২-৬ থেকে ২-৫৪ পুনঃ ৩-৩৭ থেকে ৫-২। রাত্রি ৬-০ থেকে ৮-২৪-১৮ পুনঃ ১২-৩০ থেকে ৩-৪৪ পুনঃ ৪-৩৭ থেকে ৬-২৩। 

১৬ শওয়াল। 


</TEXT>
</DOC>
<DOC>
<DOCNO>1010117_14cass.utf8</DOCNO>
<TEXT>
 ২৮ আশ্বিন ১৪০৭ শনিবার ১৪ অক্টোবর ২০০০

 ক্যাসেট সমালোচনা 

 অঞ্জন দত্ত 

 বাংলা গান-‘অসময়’। এইচ এম ভি থেকে প্রকাশিত ৮টি গানের সংকলন। শিল্পী যথারীতি তাঁর নিজস্ব ঘরানায় ফিরিয়ে এনেছেন কণ্ঠ ও সুরের বৈচিত্র। ৪০ টাকা। লোপামুদ্রা 

 আধুনিক বাংলা গান-‘এ ঘর তখন’। এইচ এম ভি থেকে প্রকাশিত ৮টি গান। ডাকছে আকাশ, তোমার জন্য একদিন প্রভৃতি গানগুলি বারবার শোনার মতো। ৪০ টাকা। গোবিন্দগোপাল মুখোপাধ্যায় 

 স্তোত্র-স্রী শ্রী চণ্ডী’। ভাবনা থেকে প্রকাশিত ডবল ক্যাসেটের অ্যালবাম। শারদোৎসবের প্রতিটি মূহুর্তে দেবী স্মরণের এমন সম্পূর্ণ পাঠ পাওয়া গেল নতুন করে। নূপুর চক্রবর্তী 

 ভক্তিগীতি-‘আদ্যাপীঠের আদ্যা মা’। অ্যাপলো মিউজিক থেকে প্রকাশিত ৮টি গানের সংকলন। জয়দেব চক্রবর্তীর কথায় কয়েকটি গান এই সংকলনে এক অন্য মাত্রা এনে দিয়েছে। ৩২ টাকা। রাখী সরকার 

 রবীন্দ্রসংগীত-‘মনের মাধুরী’। এইচ এম ভি থেকে প্রকাশিত ১০টি গানের সংকলন। ৪০ টাকা। ক্যাসেট সমালোচনা প্রকাশিত হয় শনিবারে 


</TEXT>
</DOC>
<DOC>
<DOCNO>1010102_rashifal.utf8</DOCNO>
<TEXT>
 ১৬ পৌষ ১৪০৭ রবিবার ৩১ ডিসেম্বর ২০০০

সাপ্তাহিক রাশিফল সব্যসাচী ৩১ ডিসেম্বর ২০০০ ৬ জানুয়ারি ২০০১ আলোচ্য সপ্তাহে রাশিচক্রে গ্রহসংস্থান যথাবৃষে বক্রী শনি বক্রী বৃহস্পতি, মিথুনে রাহু, তুলায় মঙ্গল, ধনুতে রবি বুধ কেতু, কুম্ভে শুক্র। চন্দ্রের রাশি ও নক্ষত্র পরিক্রমা কুম্ভ শতভিষা থেকে বৃষ কৃত্তিকা, তিথিভোগ শুক্লা পঞ্চমী থেকে দ্বাদশী, যোগসঞ্চার বিশাখা সিদ্ধিযোগ থেকে ধনিষ্ঠা শুভযোগ পর্যন্ত। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য। মেষ: গুরুজনের পরামর্শে বিশিষ্ট ভাগ্যোদয়। অধ্যয়নে ও গবেষণায় সন্তানের সাফল্য ও সম্মানলাভ। রাজনীতিক রাজনীতির সঙ্গে যুক্ত কোনও ব্যক্তিকে বিশ্বাস করবেন না। সপ্তাহের আদ্যভাগে প্রতিভার বিকাশ ও গুরুজনের সাহায্যে ভাগ্যোদয়, উপরওয়ালার আনুকূল্য। মধ্যভাগে চিকিৎসায় দেহারোগ্য ও ভ্রমণে আনন্দ। নানা কারণে অর্থব্যয় ও সঞ্চয় হ্রাস। অন্তভাগে ব্যবসাসূত্রে ধনবৃদ্ধি, প্রলোভন ও প্ররোচনা বিষয়ে সতর্ক হবেন। মেষলগ্নে ভাগ্যবিড়ম্বনা, আর্থিক ও বৈষয়িক গোলযোগ, বিজ্ঞ ও অভিজ্ঞ ব্যক্তির বুদ্ধিনাশ। বৃষ: উচ্চতর বিদ্যার্জন ও বৃত্তিগত ঁশিক্ষণের সুযোগ হতে পারে। বেশি কথা বলার প্রবণতা দমন করুন। স্বাস্থ্যোন্নতি ও সৌভাগ্যবৃদ্ধি। সপ্তাহের আদ্যভাগে গৃহ পরিবেশে শান্তি, মাতার অনুগ্রহ, ভাই ও বন্ধুর উন্নতি। মধ্যভাগে সন্তান বিষয়ে সুখী, কর্মে সংস্থাগত পরিবর্তন, উপার্জন ও সঞ্চয়বৃদ্ধি। অন্তভাগে প্রলোভন, প্ররোচনা, হিংসা, রিরংসা বিষয়ে সতর্ক হবেন, শত্রু দমন। বৃষলগ্নে জাত ব্যক্তির কর্মোন্নতি, উচ্চাকাঙ্ক্ষা পূর্ণ হতে পারে, সৎসাহস, ও কর্মে নবোদ্যম। মিথুন: পরামর্শদাতারা সকলে নির্ভারযোগ্য নয়। ভুল পথে যাওয়ার প্ররোচনা আসতে পারে। মকদ্দমায় জয়লাভ, সম্মান ও সম্পত্তির সুরক্ষা। সপ্তাহের আদ্যভাগে ভাইবোনের কর্মোন্নতি, বিবাহে বাধা, শত্রুর সঙ্গে সমঝোতা। মধ্যভাগে উন্নততর কর্ম পরিকল্পনা, মিত্রবৃদ্ধি, গার্হস্থ্যশান্তি, গৃহে শুভ অনুষ্ঠান। অন্তভাগে বিজ্ঞান বিষয়ে গবেষণা ও প্রবন্ধ রচনা, অম্লবিকার, ও উদরপীড়া। মিথুন লগ্নে জাত ব্যক্তির বৈদেশিক দ্রব্যার্থলাভ, বাগ্মিতা ও অস্ত্রোপচারে দেহারোগ্য। কর্কট: উত্তরাধিকার ও বিমাসূত্রে লাভ। রাজনীতিক ও সরকারি কর্মচারীর অপ্রত্যাশিত শত্রুতা। সৎ উদ্দেশ্য নিয়ে কাজ আরম্ভ, কিন্তু অগ্রগতিতে বাধা। বিলম্বে ভাগ্যোদয়। সপ্তাহের আদ্যভাগে সঞ্চয়বৃদ্ধি, শ্লেষ্মাধিক্য, কণ্ঠপীড়া, গুরুজনের সঙ্গে মতানৈক্য। মধ্যভাগে অদূরভ্রমণ, ভাইবোনের ভাগ্যবিড়ম্বনা, কর্মক্ষেত্রে উন্নতি ও বদলি। অন্তভাগে চিকিৎসায় দেহারোগ্য, কর্মক্ষেত্রে সাফল্য, সম্পত্তিলাভ, মনোবল বৃদ্ধি। কর্কটলগ্নে জাত গৃহে শুভ অনুষ্ঠান, কোনও আত্মীয়ের আচরণে ক্ষোভ ও মানসিক ক্লেশ। সিংহ: গুরুজনের স্বাস্থ্য ও সম্পত্তি বিষয়ে দুশ্চিন্তা ও নৈরাশ্য। ব্যবসায়িক সাফল্য, উপার্জন ও সঞ্চয়বৃদ্ধি। সম্পত্তি ক্রয় বিক্রয় লাভজনক। সময়োচিত চিকিৎসায় আরোগ্যলাভ। সপ্তাহের আদ্যভাগে বহুব্যয়, ভ্রমণে আনন্দলাভ, ওপরওয়ালার সঙ্গে মতবিরোধ। মধ্যভাগে যত্র আয় তত্র ব্যয়। সঞ্চয়শূন্যতা, সন্তানের মেধার বিকাশ ও কর্মকৃতিত্ব। অন্তভাগে সাহস ও মনোবলবৃদ্ধি, সৌভাগ্যের সূচনা, আর্থিক উন্নতি। সিংহলগ্নে জাত ব্যক্তির গৃহে শুভ অনুষ্ঠান, বহুজন সমাগমে আনন্দ, সম্পত্তিলাভ। কন্যা: সন্তানের কৃতিত্বে গৌরববৃদ্ধি, উপস্থিত বুদ্ধি ও সময়োচিত তৎপরতায় শীঘ্র কার্যসিদ্ধি। ঋণশোধ ও চিকিৎসার জন্য ব্যয়। ধর্মাচরণ ও সন্তানসৌভাগ্যে সুখী। সপ্তাহের আদ্যভাগে বহুব্যয় ও অল্পসঞ্চয়, দীর্ঘ চিকিৎসায় দেহারোগ্য, শ্লেষ্মাবৃদ্ধি। মধ্যভাগে মানসিক সন্তোষ, উপার্জনবৃদ্ধি, জামাতা ও পুত্রবধূ বিষয়ে সুখী, সাহিত্যচর্চা। অন্তভাগে অপ্রিয়বাদিতা, অর্থসম্পত্তির আসক্তিবৃদ্ধি, বিতর্কিত পথে ধনাগম। কন্যালগ্নে জাত ব্যক্তির নৈসর্গিক শোবাদর্শন, স্বাস্থ্য ও সম্পত্তির সুরক্ষা বিষয়ে চিন্তা, কাব্যগীতচর্চা। তুলা: গুপ্ত শত্রুতা ও ষড়যন্ত্রের আগাম খবর পেতে পারেন। কর্মক্ষেত্রে নতুন পরিকল্পনার রূপায়ণ। বাহন ক্রয় ও নতুন গৃহনির্মাণের আয়োজন। সপ্তাহের আদ্যভাগে কর্মে দায়িত্ব ও উপার্জনবৃদ্ধি, প্রিয়জনের বিবাহ বিষয়ে শুভ। মধ্যভাগে কর্মক্ষেত্রে বদলি, নানা কারণে অর্থব্যয়, চিকিৎসায় আরোগ্যলাভ। অন্তভাগে ক্ষণক্রোধ ও হটকারিতা, রক্তচাপবৃদ্ধি, বক্ষঃপীড়া, স্নায়ুরোগ। তুলালগ্নে জাত ব্যক্তির কর্মক্ষেত্রে বদলি, উপার্জন সন্তোষজনক প্রিয়জনের কর্মোন্নতি। বৃশ্চিক: স্বাস্থ্যোন্নতি ও কর্মজীবিকা বিষয়ে শুভলাভ। শুভ বিবাহের সম্ভাবনা। পারিবারিক দায়িত্ব পালনে সন্তোষলাভ। বহুকর্মব্যস্ততা ও পরোপকারের চেষ্টা। সপ্তাহের আদ্যভাগে কর্মে পদোন্নতি, মানসিক প্রফুল্লতা, পারিবারিক শান্তি। মধ্যভাগে আর্থিক অবস্থার উন্নতি, প্রিয়জনের শুভবিবাহ, প্রতিভার স্বীকৃতিলাভ। অন্তভাগে অগ্নি ও বিদ্যুৎ বিষয়ে সতর্কতা, বাতজ পীড়ায় ক্লেশ, শত্রুর মোকাবিলা। বৃশ্চিকলগ্নে জাত ব্যক্তির মন ও বুদ্ধির অস্থিরতা, কর্মপ্রগতিতে বাধা, আর্থিক উন্নতি। 

ধনু: ভাগ্যোদয় ও কর্মে পদমর্যাদাবৃদ্ধি। একাধিক সদুপায়ে উপার্জন ও সঞ্চয়বৃদ্ধি। সন্তানের শুভলাভ ত্বরান্বিত হতে পারে। বৈদেশিক ব্যবসা বাণিজ্যের যোগাযোগ হতে পারে। সপ্তাহের আদ্যভাগে বিড়ম্বনার অবসান, শত্রুর সঙ্গে সন্ধি, উপার্জনবৃদ্ধি ও সঞ্চয়বৃদ্ধি। মধ্যভাগে কর্মপ্রতিভার বিকাশ, গৃহপরিবেশে শান্তি, গুরুজনের প্রসন্নতা। অন্তভাগে মনোবলবৃদ্ধি, সন্তান ও গুরুজনের জন্য ব্যয়, ভূমিক্রয় ও গৃহনির্মাণ। ধনুলগ্নে জাত ব্যক্তির সঞ্চয়বৃদ্ধি, উচ্চতর বিদ্যার্জন, জ্ঞাতি ও স্বজনবর্গের সম্মানবৃদ্ধি। মকর: পারিবারিক সুসংবাদ, গুরুজন ও প্রিয়জনের আনন্দ। সন্তানের স্বাস্থ্যোন্নতি ও সৌভাগ্যবৃদ্ধির যোগ। উপস্থিত বুদ্ধি ও সময়োচিত তৎপরতায় কার্যসিদ্ধি । সপ্তাহের আদ্যভাগে গুরুজন, প্রিয়জনের দেহপীড়া। বন্ধু ও স্বজন বিষয়ে সংশয় ও সন্দেহ। মধ্যভাগে পত্নীর পরামর্শে ভাগ্যবৃদ্ধি, ভ্রাতা বা ভগিনীর বিবাহ, ব্যবসায়িক প্রচেষ্টায় সাফল্য। অন্তভাগে বিত্তসম্পত্তিবৃদ্ধি, কর্মোন্নতি ও বদলি, সাহিত্য ও সঙ্গীতচর্চায় আনন্দ। মকরলগ্নে জাত ব্যক্তির ভাগ্যোদয়, মাতা ও মাতুলের আনুকূল্য, সম্পত্তির সুরক্ষা বিষয়ে দুশ্চিন্তা। কুম্ভ: লিভারের দুর্বলতা ও উদরপীড়ায় ক্লেশ। আর্থিক ও বৈষয়িক সমস্যার সন্তোষজনক সমাধান। নৈসর্গিক সুরম্য স্থানে ভ্রমণে আনন্দলাভ। তীর্থভ্রমণ, পুন্যস্নান ও দানাদি সৎকার্যে ব্যয়। সপ্তাহের আদ্যভাগে দাম্পত্য অসন্তোষ, শ্লেষ্মাধিক্য, ব্যবসায়ীর আয়বৃদ্ধি ও গীতচর্চা। মধ্যভাগে বিমা ও উত্তরাধিকার সূত্রে প্রাপ্তি, কর্মসূত্রে বিদেশযাত্রা ও ধনাগম। অন্তভাগে বিলম্বে ভাগ্যোদয়, প্রিয়জনের উন্নতি, শ্বাসকাসাদি ক্লেশ, রক্তচাপ বৃদ্ধি। কুম্ভলগ্নে জাত ব্যক্তির ব্যবসাসূত্রে ভাগ্যোদয়, ভাই বা বোনের বিয়ে, ঋণশোধ। মীন: সময়োচিত চিকিৎসায় দেহারোগ্য, ও মানসিক প্রফুল্লতাবৃদ্ধি। শত্রুর সঙ্গে সম্মানজনক সন্ধি। গুরুজনের কৃপা ও আনুকূল্যলাভ। সপ্তাহের আদ্যভাগে তীর্থভ্রমণ, পুণ্যস্নানে শান্তিলাভ, স্বজনবর্গের সঙ্গে মনোমালিন্য। মধ্যভাগে স্ত্রী ও সন্তানের শুভ। জলপথে ভ্রমণ ও মানসিক প্রফুল্লতা, কূটনৈতিক সাফল্য ও পদোন্নতি। অন্তভাগে আকস্মিক অঘটনে দেহে আঘাত, অস্ত্রোপচার, কষ্টার্জিত অর্থাগম। মীন লগ্নে জাত ব্যক্তির উপার্জনবৃদ্ধি, সন্তানের মেধার বিকাশ ও অধ্যয়নে কৃতিত্ব, বলবান শত্রু মোকাবিলা। 

[ভারতীয় রাষ্ট্রীয় পঞ্চাঙ্গ অ্যালমানাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010111_editorial.utf8</DOCNO>
<TEXT>


সম্পাদকীয় পশ্চিমের ১.. পর এ বার পূর্বে সম্পাদকীয় দারিদ্র ২.. গণনার দ্বিতীয় অঙ্ক প্রবন্ধ ১.. তথ্য প্রযুক্তির বিপ্লব একটি সম্ভাবনা, কিছু প্রশ্ন প্রবন্ধ ২.. মহাবিশ্বের ‘শেষ রহস্য’ ষ্ট্রিং থিয়োরির মূল কথা


</TEXT>
</DOC>
<DOC>
<DOCNO>1010705_5kol5.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

মন্ত্রী না হয়েও ‘বেশ আছেন’ পড়িয়ে, বিধানসভায় গিয়ে দেবদূত ঘোষঠাকুর 

নির্বাচনের আগের ছ’মাসেই বুদ্ধদেব ভট্টাচার্য পরিষ্কার করে দিয়েছিলেন, এ বার জিতলে রাজ্যে তথ্যপ্রযুক্তিকেই তিনি সর্বাধিক গুরুত্ব দেবেন। প্রশ্নটা ছিল, কার হাতে তিনি দেবেন এই দায়িত্ব? কম্পিউটার ইঞ্জিনিয়ার দেবেশ দাসকে তালতলা কেন্দ্রে মনোনয়ন দেওয়ায় পরে সবাই বলতে শুরু করলেন, ‘ইনিই তো আসল লোক। উনি তো কম্পিউটার সায়েন্সের ডক্টরেট’। নির্বাচনে প্রত্যাশারও বেশি আসন নিয়ে জিতে এল বামফ্রন্ট। তালতলা কেন্দ্রেও জিতলেন সি পি এম প্রার্থী। বুদ্ধদেববাবু তথ্যপ্রযুক্তির জন্য পৃথক মন্ত্রীও নিলেন। কিন্তু দেবেশ দাস নয়, পাশের বেলেঘাটা কেন্দ্রের মানব মুখোপাধ্যায়কে দেওয়া হল নতুন ওই দফতর। 

অনেকে বিস্মিত হলেও, দেবেশবাবু কিন্তু এতটুকুও হতাশ নন। বলেন, ‘‘আপনারা কী ভেবেছিলেন জানি না। আমি কিন্তু মন্ত্রী হওয়ার কথা ভাবিনি। যেমন আছি ভাল আছি। নিয়মিত বিধানসভায় আসছি। বিধানসভা থেকে যাচ্ছি পড়াতে। বিকেলের পরে নজর দিচ্ছি এলাকায়। আমার কোনও আক্ষেপ নেই।’’ প্রসঙ্গত বলে নেওয়া ভাল, দেবেশ দাস যাদবপুর বিশ্ববিদ্যালয়ের কম্পিউটার ইঞ্জিনিয়ারিংয়ের রিডার। এটাই ওঁর পেশা। বিধায়ক হয়েও পেশার গুরুত্ব হারায়নি তাঁর কাছে। তালতলার বিধায়কের কথায়, ‘‘ছাত্রদের ক্ষতি যাতে না হয় সে ব্যাপারে আমি শতকরা ১০০ ভাগ যত্নবান।’’ 

১৯৯১ সালে বিধায়ক হিসাবে যখন প্রথম আত্মপ্রকাশ তাঁর, তখনই যাদবপুর বিশ্ববিদ্যালয়ের শিক্ষকতার চাকরিতে ঢুকে গিয়েছিলেন দেবেশবাবু। ১৯৯৬ সালে মনোনয়ন পাননি তিনি। কেন? দেবেশবাবুর কথায়, ‘‘আমার বিদেশ যাওয়ার কথা ছিল উচ্চশিক্ষার জন্য। দলকে তাই বলেছিলাম আমাকে রেহাই দিতে। দল আমার কথা শুনেছে।’’ এক বছর পরে বিদেশ থেকে ফিরে ফের স্থানীয় রাজনীতিতে জড়িয়ে পড়েন। ১৯৯৬ সালের জেতা বিধায়ক তপতী সাহা দল ছাড়ায় দেবেশবাবুর ফের মনোনয়ন পাওয়াটা সহজ হয়ে যায়। নিজের বিধানসভা কেন্দ্রের সমস্যাটা ভাল বোঝেন তিনি। ভাল বোঝেন রাজনীতিটাও। পড়ানো ছাড়া আর কী করছেন দেবেশবাবু? কী করতে চান বিধানসভা এলাকার জন্য? 

তালতলার তরুণ সি পি এম বিধায়ক জানান, ‘‘কেন্দ্রীয় সরকারের নীতির ফলে একের পর এক কারখানা বন্ধ হয়ে যাচ্ছে। সেই জমিতে হাত বাড়াচ্ছে প্রমোটার। চর্ম শিল্পগুলি ক্রমাগত দূষণ ছড়াচ্ছে। সেগুলিকে বানতলায় সরানোর কাজ এখনও হয়নি। শ্রমিকেরা বিভ্রান্তিতে পড়েছেন। এ সব নিয়েই দরবার করতে হচ্ছে বিভিন্ন মহলে। তা ছাড়া বস্তি, স্কুল, লাইব্রেরির মতো স্থানীয় উন্নয়নমূলক কাজ তো কিছু রয়েছেই।’’ 


</TEXT>
</DOC>
<DOC>
<DOCNO>1010712_binodan.utf8</DOCNO>
<TEXT>


 ২৭ আষাঢ় ১৪০৮ বৃহস্পতিবার ১২ জুলাই ২০০১ 

 কেনার ফানুস কামনার উৎসব পার্ক ষ্ট্রিটে রঞ্জন বন্দ্যোপাধ্যায় সল্টলেকের তরুণী সুদীপার সঙ্গে মঙ্গলবার ইলশেগুঁড়ি-দুপুরে দেখা হল পার্ক ষ্ট্রিটের ‘অক্সফোর্ড’-এ। সুদীপার সঙ্গে ওঁর নাম-প্রকাশে অনিচ্ছুক, বেশ লাজুক তরুণ বন্ধু। আজকাল কোনও-কোনও মেয়ে লাজুক ছেলেদের ভালবাসায় পড়ে যাচ্ছে। সম্ভবত, জাস্ট ফর আ চেঞ্জ। এই কইয়েবলিয়েদের যুগে লাজুকরাই স্কোর করছে প্রেমের মুক্ত ময়দানে। সুদীপার বেশ-দেখতে বয়ফ্রেণ্ডটি এতই ‘কিন্তু-কিন্তু’ যে তার ছবি পর্যন্ত তোলা গেল না। 

 সুদীপা এবং তাঁর বন্ধুটি কি খুব বই পড়তে ভালবাসেন? ‘‘না না, বুকস আর বোরিং। আমরা আসি অক্সফোর্ডের চা-বারের নিরিবিলিতে আড্ডা মারার জন্য।’’ গাঢ় ঘন সংবেদী সংলাপ! আমাদের কী হবে জেনে? কারও ব্যক্তিগত জীবনে এত কৌতূহল মোটেই ভাল নয়। যখনই আসেন, চা-বারে অন্তত ঘণ্টাখানেক বসেন ওঁরা। চা খান। কফি নয়। দু’জনেই ধোঁয়াওঠা বিশুদ্ধ ‘দার্জিলিং’-এর ভক্ত। তার সঙ্গে ফ্লুরিজ-এর চিকেন প্যাটিস এবং পেষ্ট্রি। মাঝেমধ্যে প্লেটভর্তি কুকিজ। চায়ের বিল সুদীপা দিলে, বন্ধুটি দাম দেয় স্ন্যাকস-এর। ‘‘বেশির ভাগ সময়ই ওর কাছে টাকা থাকে না। আমার কাছে ধার করে। ধার অবিশ্যি শোধও করে, রিমাইণ্ডার দিলে।’’ সুদীপার হাসি কী সুন্দর! 

 ‘চাড্ডা’র পর সুদীপা টুকটাক কেনাকাটা করেন। ‘‘ও শপিং একদম ভালবাসে না। আমিই কেনাকাটা করি। ও ততক্ষণ সার্ফিং করে এই দোকানের সাইবার কাফেতে।’ সুদীপার বয়ফ্রেণ্ডের নাম দু’-একবার তাঁর মুখ ফস্কে বেরিয়ে গেছে। ‘‘প্রমিস, নামটা দেবেন না?’’ ‘‘পাগল!’’ আমার প্রতিশ্রুতি। এত বিখ্যাত একটা বইয়ের দোকানে বই না কিনে কী কেনেন সুদীপা? ‘‘বন্ধুদের বাড়িতে নেমন্তন্ন করলে এখানে আসতেই হয় আমাকে। রঙিন কাগজের গ্লাস, ডিশ, প্লেট কিনতে। কী সব ঝলমলে ডিনার সেট দেখেছেন? পার্টির জন্য দারুণ। ৪৪৫ টাকা সেট।’’ অক্সফোর্ড থেকেই কফি-মাগ কিনে দিয়েছেন প্রিয় বন্ধুকে সুদীপা। ১৪০ টাকা পিস। সুদীপা এখনও চিঠি লেখায় বিশ্বাসী। উনি চিঠি লেখেন হ্যাণ্ডমেড লেটার রাইটিং প্যাডে। প্যাডের দাম ৫৯ টাকা। সুদীপার হাতের লেখা কি অধ্যাপক পি লালের মতো? এই বিখ্যাত লেখকের মতো তিনিও কি অক্ষরের সারি সাজিয়ে যেতে পারেন সাবলীল ক্যালিগ্র্যাফিতে? 

 যদি ডায়েরি লেখেন, অক্সফোর্ডে একবার ঢুঁ মারতে পারেন হ্যাণ্ডমেড ডায়েরি কেনার জন্য। দাম ৫০০ টাকা পর্যন্ত। একান্ত কেজো জিনিসের মধ্যে আছে ফাইল। দেখতে এত ভাল। সুদীপার হাতেও দেখলাম একটা। ব্যক্তিগত কাগজপত্র চমৎকার ভাবে গুছিয়ে রাখা যায়। এক একটা ফাইলে এক রকম জায়গা, ব্যবস্থা। দাম ৩৯০ টাকার মধ্যে। যাঁরা আমার মতো অগোছালো, অ্যাপয়েন্টমেন্ট করে ভুলে যান, সময় রাখতে হিমশিম খান, তাঁরা ১২৫ টাকা খরচ করে ক্রাই অর্গানাইজার কিনুন। ‘‘অর্গানাইজার কেনেননি?’’ ‘‘এই যে রয়েছে আমার সঙ্গে। আমার বন্ধুটিই আমার অর্গানাইজার।’’ সুদীপা ঝিলিয়ে হাসলেন। 

 বইয়ের দোকানে পাওয়া যাচ্ছে ‘উডস অব উইণ্ডসর’ সুগন্ধি। দাম ৬২৫ টাকায় শেষ। বই ও মেধার সৌরভের সঙ্গে ‘অন্য’ সুগন্ধও যে প্রয়োজন। পার্কার পেন কিনতে হলেও, ‘অক্সফোর্ড’। প্রায় পুরো রেঞ্জটাই আছে। ৫০ টাকা থেকে ৮৬০০ টাকার পার্কার। গণেশ চক্রবর্তী সপ্তায় একবার অক্সফোর্ডে আসেনই। বয়েস ষাটের কাছাকাছি। তাঁর কথা শোনা যাক, ‘‘ এত বড় ব্যাপারটা। প্রায় ৬০০০ স্কোয়ার ফুট হবে সম্ভবত। মাল্টিলেভেল ইন্টারঅ্যাকটিভ স্পেসের কনসেপ্টটা আমার খুব ভাল লাগে। প্রায় একশোটার মতো বুক সেকশনস আছে। এখন আবার বাংলা বইও থাকছে। সেটা খুব ভাল। ৪০ টা ব্রাউজ ক্যাটাগরি আছে। আমি তো বই দেখে দেখে সময় কাটাই। রিটায়ার করার পর অনেক ভাল ভাল বই দামের জন্য কিনতে পারি না। তবে এখানে সারা দিন একটা বই নিয়ে বসে থাকা যায়।’’ গণেশবাবু কী ধরনের বই কেনেন? ‘‘মূলত বিজ্ঞান। তবে ভাল লেখা হলে সেক্সের ওপর বই আমি কিনি। আর সম্প্রতি বিয়ার আর ওয়াইনের ওপর কিছু বই কিনলাম। আমার আবার ও সব ব্যাপারে একটু ইন্টারেস্ট আছে।’’ গণেশবাবু জীবনের একটা বড় সময় কাটিয়েছিলেন লণ্ডনে। রুচিটা একটু অন্য ভাবে তৈরি হয়েছে, ওখানেই। গণেশবাবুর গায়ে টি-শার্ট। ‘‘এখানেই কেনা। অক্সফোর্ডের টি-শার্ট কালেকশন খুব ইন্টারেস্টিং। আমি যেটা পরেছি, তন্ত্র-টি-শার্ট। ২৫০ টাকা। ছেলে আমেরিকায় পড়ছে। ওকে এখান থেকে ক’টা টি-শার্ট পাঠিয়েছি। ছেলে লিখেছে, ‘সুপারহিট’।’’ 

 এই পক্ষে যৌনতা নিয়ে এত বই, তার কারণ সেখানে চলছে ‘কামসূত্র পক্ষ’। কামনার এই উৎসব শেষ হচ্ছে ১৫ জুলাই। অক্সফোর্ড থেকেই পাওয়া গেল উৎসব সম্পর্কে এই সংক্ষিপ্ত লিখন, 

 that is unmentionable in india. ছোটরা যৌনতা বিষয়ে সব জানতে চায়।’’ ঠিক ভাবে যৌনতা বিষয়ে জ্ঞানের এবং রহস্যের উন্মোচনই এই যৌন-উৎসব বা কামসূত্র পক্ষের উদ্দেশ্য। যৌন উত্তেজনা থেকে যৌন মিলনের ভঙ্গি, ‘‘from aphrodisiacs to exploration of sexual positions in 

 সুদীপা বন্ধুকে নিয়ে তিন দিন এসেছেন এই কামনা-উৎসবে। ‘‘এই বয়সে আর নতুন করে জানার কী আছে,’’ হেসেই জানালেন গণেশবাবু। 

 আরও খবরের জন্য ফোন: ২২৯-৭৬৬২। কিংবা সাইবার শপিং: 

 ছবি : তপন দাশ 


</TEXT>
</DOC>
<DOC>
<DOCNO>1010119_13chitra2.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

 চিত্রকলা ও ভাস্কর্য ২.. ভাঙনের মোচড় মৃণাল ঘোষ বিড়লা অ্যাকাডেমি প্রতি বছর শীতে তাদের মূল ভবন সংলগ্ন প্রাঙ্গনে কলা মেলার আয়োজন করে থাকেন। সম্ভাবনাময় তরুণ শিল্পীদের কাজকে উৎসাহিত করাই এর প্রধান উদ্দেশ্য। এ বারও এই আয়োজন হয়েছে। 

 মেলায় থাকে দুটি অংশ। একটিতে তরুণরা নিজেদের আঁকা ছবির পসরা সাজিয়ে বসেন। নিজেরাও ওখানেই আঁকেন। দর্শকদের সঙ্গে তাঁদের ভাবনার বিনিময় ঘটে এখানে। দ্বিতীয় অংশে নির্বাচিত কয়েকজন তরুণের ক্যানভাস প্রদর্শিত হয়। 

 এ বারের দু’রকম চিত্র সম্ভার থেকেই একটি বিষয় পরিস্ফুট হয়, তরুণরা আধুনিকতার রূপকল্পকেই কীভাবে নিষ্ঠার সঙ্গে আত্মস্থ করছেন। ঐতিহ্যের ভিত্তির উপরই গড়ে তুলতে চেষ্টা করছেন তাঁদের নিজস্ব প্রকাশভঙ্গি। পরবর্তী পর্যায়ে তাঁরা হয়তো পরীক্ষা-নিরীক্ষা করেন। প্রচলিত গণ্ডিকে অতিক্রম করার চেষ্টা করেন। 

 আলোচ্য মেলায় প্রদর্শিত দ্বিতীয় অংশের ক্যানভাসগুলিতে কয়েকজন শিল্পী খুবই সম্ভাবনার পরিচয় দিয়েছেন। দয়াল চাঁদ পাইক অ্যাক্রিলিকে বিমূর্তায়িত নিসর্গ এঁকেছেন। গাঠনিক সংহতির জন্য ছবিটি দৃষ্টি আকর্ষণ করে। পুলক দাসের ‘দ্য অ্যারোপ্লেন’ লৌকিকের রূপান্তর ঘটিয়েছে। পপি বন্দ্যোপাধ্যায়ের ‘রিফ্লেকশন’-এ তেলরঙে মানুষ, পাখি, নারী ও আয়নার প্রচলিত প্রতিমাকল্পকেই ভাঙনের সামান্য মোচড়। অনমিত্র চক্রবর্তী তেলরঙে ‘হিল সিরিজ’ নিসর্গ বা গৌরাঙ্গ বিশাইয়ের জলরঙে ‘বিসর্জন’ পরিশীলিত রূপভঙ্গির জন্য নজর কাড়ে। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010211_advt.utf8</DOCNO>
<TEXT>

.         .

</TEXT>
</DOC>
<DOC>
<DOCNO>1010102_30pustak1.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 পুস্তক পরিচয় ১.. ঠাকুরবাড়ির ছেলেমেয়েদের স্বপ্নকল্পনার জগৎ শঙ্করলাল ভট্টাচার্য শিল্পী: যুধাজিৎ সেনগুপ্ত 

 স্বপ্নের মোড়ক, সম্পাদনা: পার্থজিৎ গঙ্গোপাধ্যায়। সাহিত্য তীর্থ, ৩০.০০ দাদু অবনীন্দ্রনাথকে ধরেছিলেন বালক মোহনলাল গঙ্গোপাধ্যায় একটা গল্পের প্লটের জন্য। তাতে দাদামশায় পরামর্শ দিলেন, ‘কেন, স্বপ্ন দেখিস না? স্বপ্নগুলো লিখে ফেল্‌, দেখবি গল্প আপনি এসে যাবে।’ 

 সেই শুরু হল মোহনলাল ও ঠাকুরবাড়ির আরও সব কচিকাঁচাদের স্বপ্ন লেখা; সকাল বেলা, দক্ষিণের বারান্দায়। স্বপ্ন লিখেছিলেন অবনীন্দ্রনাথও। শ্রীরামপুরী কাগজে লেখা সেই সব স্বপ্ন কোষ্ঠীর মতো করে গুটিয়ে রাখার ব্যবস্থা হয়েছিল, যার নামকরণ করেছিলেন অবনীন্দ্রনাথ ‘স্বপ্নের মোড়ক’। ১৯১৯ সনের সেপ্টেম্বরে শুরু হওয়া এই লেখা/খেলা অবশেষে অ্যাদ্দিনে প্রকাশ পেল বই হয়ে, পার্থজিৎ গঙ্গোপাধ্যায়ের সম্পাদনায়। 

 যেহেতু এতদিন পরে প্রকাশিত হল তাই পুরনো স্বপ্নগুলোকে একটু বিশেষ আদরের চোখে দেখতে হয় বই কী! অর্ধশতক আগে হলে হয়তো ঠাকুরবাড়ির ছেলেমেয়েদের স্বপ্ন বলে তাদের নিয়ে আদিখ্যেতা করা হত, যেটা ভাল নয়। এখন যেহেতু সেই ভাবালুতা আর নেই তাই কিছুটা স্বস্তির সঙ্গে লক্ষ্য করা যায় যে স্বপ্নে-স্বপ্নে অন্তত ঠাকুরবাড়ির মতো ঋদ্ধ সংস্কৃতির, অগ্রসর ও সচ্ছল পরিবারের সন্তানেরাও সাধারণ পরিবারের সন্তানদের কত কাছাকাছি। আবার, মাঝে মধ্যেই, কত দূরের। নাকি স্বপ্নগুলো লেখার সময়েই দূরত্বগুলো তৈরি হয়? কতিপয় স্বপ্নের বিবরণ দিলে মনে হয় ঠাকুরবাড়ির স্বপ্নের আদলটা ধরা যাবে। 

 দুটি টিপিক্যাল ঠাকুরবাড়ির স্বপ্ন দেখেছেন মোহনলাল গঙ্গোপাধ্যায় নিজে। প্রথমটি: ‘‘... তারপর যখন সবাই নিচে গেছে, তখন সেই ৯ বছরের ছেলেটি আমাদের কাছে এসে বসল। তার সঙ্গে আমরা গল্প-সল্প করছি এমন সময় একটা লোক আমাদের গেটের সামনে এসে দাঁড়াল। আমরা বললুম, ‘ওটা কে বল তো?’ তখন সেই ছেলেটি বলল, ‘ওটা একটা TRUTH এসেছে।’ আমরা বললুম, ‘truth কি?’ সে বললে, ‘truth মানে চোর।’ আমরা বললুম, কখ্‌খনই নয়, truth মানে মিথ্যা কথা।’ সে বললে, ‘বিশ্বাস না হয় ডিক্‌সানারি নিয়ে এস।’ তারপর আমরা ডিক্‌সানারি নিয়ে এলুম। এসে দেখি যে সে পুতুলের বিয়েতে খেতে গেছে। তারপর যখন তার খাওয়া হলো তখন আমরা ডিক্‌সানারিতে truth বের করবার জন্যে t বের করেছি, এমন সময় ’’ স্বপ্ন শেষ হয়ে গেল, ফলে TRUTH এর মীমাংসা হল না। যেমন কি না জাগ্রত জীবনে, পৃথিবীর সমস্ত ডিক্‌সানারি ঘেঁটেও হওয়া মুশকিল। জানা গেল না এই স্বপ্নটি নিয়ে অবন ঠাকুরের মন্তব্য কী ছিল। 

 মোহনলালের দ্বিতীয় স্বপ্ন: ‘‘... তারপর অনুদের মাস্টারকে telephone করাতে তিনিও এসে পড়লেন। আমরা কিছুক্ষণ পড়ছি। এমন সময় রাস্তায় গোলমাল হতে লাগল। আমরা তাড়াতাড়ি গিয়ে দেখি একজন সাহেব শুধু শুধু একজন বাঙালিকে খুন করেছে। ক্রমে ক্রমে বাঙালিদের সঙ্গে ইংরেজদের ঝগড়া হতে লাগল। সেই ঝগড়া শেষকালে এত বেড়ে গেল যে কলকাতার গড়ের মাঠে ইংরেজে আর বাঙালির দলে FRENCH, GERMAN, BELGIUM ও TURKEY, যুদ্ধ আরম্ভ হয়ে গেল। বাঙালিরা হেরে হেরে আসছে এমন সময় french, german ইত্যাদিরা এসে যোগ দিলে।’’ 

 এই স্বপ্ন দুটিকে ঠাকুরবাড়ির স্বপ্ন বলছি কারণ ছেলেবেলায় TRUTH শব্দকে স্বপ্নে দেখা কি বাঙালি-সাহেবে খুনোখুনি দেখার জন্য একটা পড়াশুনো, পরিবেশের সাহায্য লাগে। স্বপ্নেরও একটা সমাজভূমি আছে। তবে যে-সব স্বপ্ন আরও গভীর থেকে ওঠে, যে-সব স্বপ্নের ভূগোল অনেক বিস্তৃত, যাদের প্রতীক অনেক ব্যাপক বা সার্বিক, যে-স্বপ্নে সব শিশু, বালক-বালিকা, মানুষ সমান ভাবে অংশ নেয় তেমনই কিছু সুন্দর স্বপ্ন দেখেছে ‘স্বপ্নের মোড়ক’-এর খুদে লিখিয়েরা। আমি তেমন কয়েকটি স্বপ্ন তুলে দিচ্ছি: 

 অন্তত দুটি স্বপ্নে সব শিশুর আরাধ্য এরোপ্লেন এসেছে। একটি দেখেছে গীতি (গীতীন্দ্রনাথ ঠাকুর) ১৯২০-এর মার্চে: ‘‘আমরা যেন সবাই এরোপ্লেনে চেপে বিলাতে গেলুম। সেখান থেকে Market-এ গিয়ে খাবার কিনে খেলুম। সেখান থেকে গড়ের মাঠে গেলুম। সেখান থেকে রেস কোর্স, সেখান থেকে france-এ গেলুম। আর সেখান থেকে বাড়ি ফিরে এলুম।’’ অপরটিতে (এটি দেখেছে গগনেন্দ্রনাথ ঠাকুরের দৌহিত্র মনোজনাথ চট্টোপাধ্যায়) আছে: ‘‘একদিন দেখলুম যে মামার বাড়ির বাগানে একটি এরোপ্লেন এসে নামল, প্রকাণ্ড এরোপ্লেন। আমি ভাবলুম ওটা তো উড়ে ছাদের কাছ দিয়ে যাবে, আর আমি সেই সময় তার উপর উঠে পড়ব। এই ভেবে গোল সিঁড়ি দিয়ে উঠে ছাদে গেলুম। সেখানে মা দাঁড়িয়ে আছেন। তারপর সেই এরোপ্লেনটা ছাদের কাছ দিয়ে যাচ্ছে দেখলুম। আমিও অমনি এরোপ্লেনটা ধরে ঝুলে ঝুলে যেতে লাগলুম।’’ 

 হাওয়ায় ভাসার বালকস্বপ্নের উপরোক্ত রকমটা দুঃসাহসিক এবং, হয়তো, ভয়েরও। প্লেনের ডানায় ভর করে ভাসাটা কখনওই সুখের বা আরামের নয়। তবু ছেলে মেয়ে নির্বিশেষে সবাই দেখি প্লেনের স্বপ্ন। ট্রেনেরও; যদিও ট্রেনের স্বপ্নে আজগুবিপনা কম। ট্রেনে করে বালক-বালিকারা ক্রমাগত দার্জিলিং যায়, যা হয়তো ঠাকুরবাড়ির মানুষজনের স্বপ্নের গন্তব্য। আর দেখছি প্রায় সব্বাই-ই দার্জিলিং লেখার সময় বিলিতি হরফ ব্যবহার করেDarjeeling. কারণ কি এই যে তখনও দার্জিলিঙের গায়ে বিলিতি গন্ধ? 

 প্লেন নেই, অথচ ভাসমানতা আছে সুজনের (সুজনেন্দ্রনাথ) স্বপ্নে। লিখছে: ‘‘আমি, আনুমা আর দুঃখী বাগানে দাঁড়িয়ে আছি আর পিসিরা উপর থেকে দেখছেন। এমন সময় আমরা দুঃখীকে বললুম, ‘আমাদের শূন্যে দাঁড় করিয়ে দে।’ সে অমনি আমাদের পা ধরে শূন্যে দাঁড় করিয়ে দিলে।’’ 

 এ ভাবে হাওয়ায় দোদুল্যমান হওয়াটা কি ভয়ের? নাকি মজার? যেহেতু স্বপ্নটা দেখছে এক শিশু তাই দুটোই হওয়া সম্ভব। তবে বাস্তবিকই ভয়ের স্বপ্ন দেখেছে গীতি একবার: ‘‘খাটে শুয়ে আছি। এমন সময় কতকগুলো ডাকাত আর ভূত আমাকে বেঁধে বাড়িতে ফেলে দিয়ে এলো। তারপর আমি সেখান থেকে চলে এসে শোভনদাদাদের বারান্দা থেকে দেখলুম কার একটা চোখ জ্বলজ্বল করছে। তারপর নিচে গিয়ে দেখলুম একটা ডাকাত শুয়ে আছে। তারপর উপরে এসে বাগানে গেলুম। গিয়ে দেখলাম একটা টিনের পাহাড়। তারপর পাইখানা পেতে ঘুম ভেঙে গেল।’’ 

 ‘স্বপ্নের মোড়ক’-এ খেলাধুলার মধ্যে বিলিয়ার্ডস আছে, টেনিস আছে, যন্ত্রপাতির মধ্যে typewriter আছে wrist watch আছে, এবং অতি অবশ্য, বীণা। এই বীণার স্বপ্নটি দেখেছেন অবনীন্দ্রনাথ স্বয়ং, সঙ্কলনে তাঁর একমাত্র স্বপ্ন। সেটি উদ্ধৃত করার আগে জানিয়ে রাখি ঠাকুরবাড়ির কচিকাঁচাদের স্বপ্নে ফুটবল, ঘুড়ি, ডাংগুলি বা গুলি নেই, বার বার লাইব্রেরি আছে কিন্তু ইস্কুল নেই, পাহাড় আছে, ঝর্না আছে, নদী বা সমুদ্র নেই। এই না-থাকার মধ্যেও একটা কাহিনী থাকে। 

 অবশেষে অবন ঠাকুরের স্বপ্নটাই দিই: ‘‘আমার একটা বীণা এসেছে। আমি সেইটে বাজাচ্ছি। তার আওয়াজটা খুব মিহি। (এরপরে আরও খানিকটা ছিল, সেটা আর আমাদের মনে নেই।)’’ তিনি জেগে জেগেই অপূর্ব, অপূর্ব সব স্বপ্ন দেখতেন, রাতের স্বপ্ন একটু আধটু ভুলে যাওয়াই স্বাভাবিক। 

 সুমুদ্রিত সুন্দর বই ‘স্বপ্নের মোড়ক’। তবে ১৯২০-র স্বপ্নের প্লেনকে এখনকার পেল্লায় বোয়িং-এর মতো আঁকা হল কেন? 

 পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010115_13play2.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

 নাটক সমালোচনা ২ নিছক লোককাহিনী, তার বেশি নয় সৌমিত্র বসু 

 ‘খড়ির গণ্ডি’ নাটকের একটি দৃশ্য। ছবি: পশুপতি রুদ্রপাল প্যারাব্‌ল কথাটার মানে নীতিগর্ভ রূপক কাহিনী। বার্টোল্ট ব্রেখ্‌টের ‘কফেশিয়ান চক সার্কল’-কে প্যারাব্‌ল প্লে বলা হয়, অর্থাৎ তার কাহিনীর স্বচ্ছ আবরণের নীচে আছে একটি স্পষ্ট নীতিকথা। ব্রেখ্‌টের নাটকের শুরুতে আছে একটা তর্ক, জমির আধিকার কে ভোগ করবে তাই নিয়ে। সেই সূত্রে বলা হয় এক লোককথা, রুদ্রপ্রসাদ সেনগুপ্তের রূপান্তরে ‘খড়ির গণ্ডি’, আশিস দাসের সম্পাদনা ও নির্দেশনায় যা প্রযোজনা করছেন গোবরডাঙা ‘নক্‌সা’ নাট্যগোষ্ঠী। 

 তাঁদের প্রথম ভুল প্রারম্ভিক অংশটি বাদ দেওয়া, যার ফলে খড়ির গণ্ডি নিছক একটি লোককাহিনী হয়েই থাকে, এর রাজনৈতিক শিক্ষাটিকে স্পর্শ করে না। কাহিনীটি অবশ্য বেশ মনোরঞ্জক। রুদ্রপ্রসাদের বঙ্গীকরণে তা দাঁড়িয়েছে এই রকমনবাবকে সরিয়ে সিংহাসন দখল করতে চায় গণেশ, সেই টালমাটাল সময়ে নিজের ছেলেকে ফেলে পালিয়ে যায় বেগম। রাজবাড়ির ঝি লুৎফা হাজার বিপদের ঝুঁকি নিয়ে এবং হাজার রকম আপস করে বাঁচায় ছেলেটিকে, পালন করে গভীর স্নেহে। নাটকের শেষ পর্বে বিচারশালায় প্রশ্ন ওঠে, কে যথার্থ মা, যে বেগম জন্ম দিয়েছে কিন্তু কোনও দায়িত্ব পালন করেনি সে, নাকি লুৎফারক্তের সম্পর্ক না থাকলেও যে বড় করে তুলেছে ছেলেটিকে। মামলায় পরিচারিকাকে জিতিয়ে দিয়ে ব্রেখ্‌ট বলতে চান, জমিতে যে চাষ করে, ফসল ফলায়, সেই জমির যথার্থ অধিকারী, অন্য আর কেউ নয়। 

 বহু চরিত্রের এই প্রযোজনায় সকলেই খুব ভাল অভিনয় করেছেন এমন নয়। কেউ বা আড়ষ্ট, কেউ অতি অভিনয়মুখী। তা সত্ত্বেও যে এ নাটক দর্শককে এলিয়ে পড়তে দেয় না তার কারণ, নির্দেশক হিসাবে আশিস দাসের সপ্রতিভতা এবং তাঁর ও লুৎফার চরিত্রে দীপান্বিতা বণিকদাসের সংবেদনশীল অভিনয়। লুৎফার উপর খুব সহজেই দুর্বলতা তৈরি হয় আমাদের, দীপান্বিতা বেশ দক্ষতার সঙ্গে সে-সুযোগ গ্রহণ করেছেন। সূত্রধার আশিস পরে মুস্তাফ হয়ে যান, একটু বেশি শারীরিক অভিনয়ের ঝোঁক থাকলেও চমৎকার। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010101_1khela4.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

আজ ইস্টবেঙ্গলের টিকে থাকার লড়াই নিজস্ব প্রতিনিধি  মুম্বই নিজেকে প্রমাণ করার জন্য আর মাত্র দুটো ম্যাচ খেলতে চাইছেন সারিপভ। কোচ, সতীর্থদের সঙ্গে দেখা হলেই বলছেন, ‘‘অক্টোবরের পর ফুটবল ছুঁইনি। একটু দে’খো। না পারলে নিজেই ফিরে যাব।’’ প্রথম ম্যাচে একেবারেই সুবিধা করতে পারেননি উজবেকিস্তানের এই ফুটবলার। তাই ক্লাব কর্তারাও হতাশ। আন্দ্রে, ওসিয়াস, মুমুনিএকের পর এক ফুটবলার আনছেন কর্তারা। লাখ লাখ টাকা খরচ হচ্ছে। মাসিক ৭৫ হাজার টাকায় সারিপভ, তিলায়েভরাও যদি হতাশ করেন, তা হলে কী হবে, ভেবে পাচ্ছেন না তাঁরা। এখানে ইরানের যুব দল খেলতে এসেছে। তাদের কেউ পছন্দ হলে জাতীয় লিগের জন্য নেওয়ার কথা ভাবছেন তাঁরা। দুই উজবেকের সাফল্যের সম্ভাবনা কতটা? দু’জনের সঙ্গে এ দিন কথা বলে মনে হল, জীবনের সেরা সময়টা ফেলে এসেছেন তাঁরা পাখতাকোর, নাওবাখো এবং জিলামো ক্লাবে। জীবনে জাতীয় দলে খেলেননি কেউ। সারিপভ স্বীকার করলেন, তাদের যা কিছু সুনাম ক্লাব স্তরে। আক্রামভের ফোন পেয়েই রাজি হয়েছেন খেলতে। না হলে ৩২ বছর বয়সে ভারতে আসতেন না। 

এসেছেন ঠিকই। সোমবার মহীন্দ্রার বিরুদ্ধে মাঠেও নামবেন। কিন্তু নইমকে বাঁচাতে পারবেন? কোচের শিরে সংক্রান্তি। বছর শেষের রাত পালনের জন্য মুম্বইয়ের রাস্তায় যখন জনস্রোত, ইণ্ডিয়া গেটের সামনে যখন অষ্টমী রাতের এভারগ্রিনের ভিড়, তখন অন্ধকার ঘরে একা নিজের মনেই বিড়বিড় করছেন নইম। আলোয় ঝলমলে কোলাবার রাস্তা দিয়ে হাঁটতে হাঁটতে বলছেন, ‘‘মোমবাতি আলোয় ফুটবল হয়? কুপারেজে তো আলোই নেই।’’ ক্যাম্পে কিছু ফুটবলারকে পাওয়া যাবে, ক্লাব কর্তাদের এই আশ্বাসে এখানে খেলতে রাজি হন নইম। কথা রাখতে পারেনি ক্লাব। তাই এখন কী করবেন, জানেন না ইস্টবেঙ্গল কোচ। মহীন্দ্রার বিরুদ্ধে জিততে না পারলে শেষ চারে যাওয়ার আশা প্রায়শেষই হয়ে যাবে ইস্টবেঙ্গলের। সাব্বির আলিরও একই সমস্যা। হারলেই শেষ। এ অবস্থায় দু’ কোচই সামান্যতম ঝুঁকি নিতে চান না। 


</TEXT>
</DOC>
<DOC>
<DOCNO>1010105_din.utf8</DOCNO>
<TEXT>
 ২১ পৌষ ১৪০৭ শুক্রবার ৫ জানুয়ারি ২০০১

আপনার আজকের দিনটি সব্যসাচী 

মেষ: পারিবারিক জীবনে শান্তি ও সমৃদ্ধি লাভ। সম্পত্তি ক্রয় ও গৃহ নির্মাণের জন্য ব্যয়। সুযুক্তি-সহ বক্তব্য প্রকাশ। 

বৃষ: অস্বস্তিকর পরিবেশ থেকে মুক্তিলাভ। পারিবারিক অশান্তি গুরুতর হতে পারে। সন্তানের কৃতিত্বে সুখী। 

মিথুন: কোনও আত্মীয় বা বন্ধুর সঙ্গে মতানৈক্য। কর্মে সংস্থাগত পরিবর্তন ও দায়িত্ব বৃদ্ধি। ভরণীয় ব্যক্তির প্রতি দায়িত্ব পালন। 

কর্কট: বিদ্যার্জনে সাফল্য ও কাব্যগীত চর্চা। পারিবারিক সমস্যায় মনক্লিষ্ট হতে পারে। বুদ্ধির দোষে ক্ষতি হতে পারে। 

সিংহ: স্বামী-স্ত্রী উভয়ে শরীরের যত্ন নিন। দাম্পত্য কলহের উপক্রমে মৌনাবলম্বন। সন্তানের কর্মকৃতিত্বে গৌরব বৃদ্ধি। 

কন্যা: ভ্রমণ ও বিবাহ বিষয়ে বাধা। আর্থিক ও বৈষয়িক অবস্থার উন্নতি ও সুস্থিতি। সৈনিক, ইঞ্জিনিয়ার ও কৃষিবিজ্ঞানীর সাফল্য। 

তুলা: স্বাস্থ্য ও সম্পত্তির রক্ষণাবেক্ষণে ব্যয়। মামলা-মকদ্দমা এড়িয়ে চলুন। শত্রুর সঙ্গে সন্ধি ও বৈষয়িক সমস্যার সমাধান। 

বৃশ্চিক: গৃহ নির্মাণের সূচনা ও বাহন ক্রয়। বিদেশে কর্মজীবিকার সন্ধান করতে পারেন। স্বামী-স্ত্রী উভয়ে শরীরে যত্ন নিন। 

ধনু: দাম্পত্য শান্তি ও কর্মক্ষেত্রে সৌভাগ্য লাভ। ছিদ্রান্বেষী ও সুযোগসন্ধানী বিষয়ে সাবধান। আর্থিক ও বৈষয়িক সমস্যা বৃদ্ধি। 

মকর: বৈষয়িক রক্ষণাবেক্ষণে বহু ব্যয়। সন্তানের প্রতিভার বিকাশ ও অধ্যয়ন গবেষণায় কৃতিত্ব। ভাগ্য বিরুদ্ধতার মধ্য দিয়ে কর্মোন্নতি। 

কুম্ভ: বিতর্কবিবাদ বা মকদ্দমার নিষ্পত্তি সন্তোষজনক। আবাসগৃহের পরিবর্তন। প্রবাসযাত্রার আয়োজন। দাম্পত্য শান্তি ও পারিবারিক উন্নয়ন। 

মীন: সন্তানের স্বাস্থ্য ও কর্মবিষয়ক সমস্যা। প্রতিভাবান ব্যক্তি সম্মানিত হতে পারেন। ঋণশোধ, সম্পত্তি ক্রয় ও চিকিৎসার জন্য ব্যয়। ধর্মাচরণে শান্তিলাভ। 


</TEXT>
</DOC>
<DOC>
<DOCNO>1010202_aaj.utf8</DOCNO>
<TEXT>


১৯ মাঘ ১৪০৭ শুক্রবার ২ ফেব্রুয়ারি ২০০১

আপনার আজকের দিনটি

দিনপঞ্জিকা

আবহাওয়া


</TEXT>
</DOC>
<DOC>
<DOCNO>1011124_crossword.utf8</DOCNO>
<TEXT>
 ৮ অগ্রহায়ণ ১৪০৮ শনিবার ২৪ নভেম্বর ২০০১

 শব্দছক ১০০০ পাশাপাশি উপর-নীচে ১ সে-আমলের ১ বাল্যে ননদিনিকে বলা শ্রীকৃষ্ণ হত। এদের দলে রাজা ৪ হুঁকা বা হতেন। গড়গড়ায় এর ২ বালুময় তীর। সাহায্যে ৩ আশাহীন, হতাশ। ধূমপান করা ৪ আকাশে এরা হয়। রাতে ঝিকমিক ৬ এর খেলায় করে। অনেক ভেলকি। ৫ ‘পয়সার ।’ ৮ (প্রবাদ)। পশ্চিমবঙ্গের ৬ প্রাচীন একটি ঐতিহ্যময় জলবিদ্যুৎ বৈচিত্রপূর্ণ কেন্দ্র। যে-দেশে আমরা ৯ সরু কাঠি। বাস করি। ১০ ৭ মধ্যবর্তী দুরভিসন্ধি। অবস্থা। ১১ নারীজাতি। ১১ ধ্বনির রেশ। ১৩ গল্প, ১২ সামান্য তিল উপাখ্যান। ও সোনা দিয়ে ১৪ জীবদেহ অল্পব্যয়ে ধারণ করে পিতামাতার দেবতার শ্রাদ্ধ। পৃথিবীতে ১৩ রোগা, আবির্ভাব। দুর্বল, ১৫ ভূত দেখে নিস্তেজ। তার এই রকম ১৪ অবজ্ঞা করা কম্প লেগেছে। হয়েছে এমন। ১৭ অনাথ ১৬ অশ্বারোহী আশ্রম। সৈন্যদলের ১৯ অদলবদল, অধিনায়ক। কমবেশি। ১৮ বহুপ্রকার। ২১ এ-মালা ২০ প্রবঞ্চক, শ্রীকৃষ্ণের ধাপ্পাবাজ। কণ্ঠে শোভা ২৩ এর চাল অনেক পেত। সময়ে চর্বণেই ২২ নগরের শেষ হয়ে যায়। প্রধান ২৬ বাতাস প্রবেশপথ। তাড়িয়ে নিয়ে ২৪ তাড়াহুড়োর গেছে এমন। ভাব। ২৭ অঙ্ক দ্বারা ২৫ সকলের। গণনাসংক্রান্ত ২৭ পতিত  গণিত। সীতারাম। ২৯ কোনও কারণে ২৮ নৃপতি পুলিশ কর্তৃক বিম্বিসার যা ব্যাপক ছিলেন। গ্রেফতার। ৩০ পান খাওয়ার ৩১ রাবণ রাজা। লাল রং যা ৩২ যা সংস্কৃত ঠোঁটে লাগে। থেকে উৎপন্ন ৩২ তবুও। হয়ে ভাষার মধ্য ৩৪ হুগলি দিয়ে শিল্পাঞ্চলের রূপান্তরিত সর্বশ্রেষ্ঠ হয়ে শিল্প। বাংলাভাষায় ৩৬ সকালের প্রবেশ করেছে। আহার। ৩৩ পশ্চাৎপদ। ৩৭ ডেকে ৩৫ শেফালিকা পাঠানো। ফুল। ৩৮ পর্বতের নীচের সমতলভূমি। সমাধান ৯৯৯ 


</TEXT>
</DOC>
<DOC>
<DOCNO>1010705_aj-kol.utf8</DOCNO>
<TEXT>


২০ আষাঢ় ১৪০৮ বৃহস্পতিবার ৫ জুলাই ২০০১

তিনি আইফেল বলেন টাওয়ার থেকে গান শুরু করিনি। মাঠেঘাটে, সাধারণ মানুষের কাছে থেকেছি বলে আজও তাঁদের হৃদয়ে আছি।

সুচিত্রা মিত্র নিজের সংবর্ধনা সভায়

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

গড়িয়াহাট: আলু ৭, পটল ১০, বেগুন ১৮, দশেরি আম ২৫, ল্যাংড়া ৩০, কাটা পোনা ৯০, ইলিশ ১৫০। শ্যামবাজার: আলু ৭, পটল ১০, বেগুন ১৫, হিমসাগর অমিল, ল্যাংড়া ২২, কাটা পোনা ১০০, ইলিশ ২০০। হগ মার্কেট: আলু ৬.৫০, পটল ১০, বেগুন ২০, দশেরি আম ২০, ল্যাংড়া ২০ , কাটা পোনা ৭৫, ইলিশ ৩২৫। লেকমার্কেট: আলু ৭, পটল ১০, বেগুন ২০, দশেরি আম ২০, ল্যাংড়া ২৫, কাটা পোনা ১৫০, ইলিশ ২৪০। কলেজ ষ্ট্রিট: আলু ৭, পটল ১০, বেগুন ২০, দশেরি আম ২০, ল্যাংড়া ২০, কাটা পোনা ১০০, ইলিশ ২০০।

আজ জন্মদিন হলে পুলকরঞ্জন দেব শুভ সর্দি-কাশি, সংখ্যা: ২, শ্বাসকষ্ট, ৪, ৮, ৯। রক্তাল্পতা এবং শুভ দিন: মূত্রনালীর সোম, মঙ্গল, সংক্রমণ ভোগাতে ও পারে। অধৈর্য শুক্রবার। এবং সম্পূর্ণ শুভ রঙ: পরনির্ভরতা সাদা, নীল, এড়িয়ে চলুন। বাদামি। নিজের শুভ রত্ন: কর্মদক্ষতায় মুক্তা, নির্ভরতা থাকলে, হীরক ও এবং নীলা। দৃঢ়প্রতিজ্ঞ হলে সাফল্য আসবে। শিল্পী, ডাক্তার এবং ঔষধ ও খাদ্যদ্রব্য ব্যবসায়ীদের পক্ষে অর্থকরী শুভ যোগ। পূর্বপরিকল্পিত কর্মে সন্তোষজনক সাফল্য। পারিবারিক শান্তি ও সুখ বৃদ্ধি। ছিদ্রান্বেষী পরিচিত ব্যক্তি বদনাম ছড়াতে পারে। প্রিয়জনের বিবাহ বিষয়ে শুভ।

আপনিও পারেন শহরকে আরও সুন্দর করতে আপনারও অনেক কিছু করার আছে।

জমা জলে ম্যালেরিয়ার মশা জন্মায়। কোথাও তেমন কিছু চোখে পড়লে ফোন করে দিন ২৪৪-৬০১৫, ২৪৪-২৩৬৫,২৪৪-২৭৪৮-এ। গাড়ির ধোঁয়া দূষণ ছড়ালে জানাতে হবে ২২৩-২৬৪৩-এ। শব্দদূষণ? জানিয়ে দিন ৩৩৫-৮২১২, ২৪৮-৪৮৯৪ অথবা নিকটবর্তী থানায়। ম্যানহোলে ঢাকনা নেই? এখনই ফোন করুন ২১৬-১১৬০ অথবা ৫৪১-৪৪৯১-এ। খাবারে ভেজাল দেওয়ার কোনও ঘটনা নজরে এলেই জানিয়ে দিন ২২৬-৮৮৯৭-এ। ঝড়ে গাছ পড়ে যদি পথ বন্ধ হলে তা জানিয়ে দিন আপনার এলাকার বরো অফিসে। আর রাস্তার উপর হোর্ডিং ভেঙে পড়লে জানান ২৪৫-৯৬৩৭ অথবা ২১৫-৫২২০-এ।

৫০ বছর আগে উদ্বাস্তু শিবিরে রাজ্যপাল

ষ্টাফ রিপোর্টার

পশ্চিমবঙ্গের রাজ্যপাল ডাঃ কৈলাসনাথ কাটজু গত মঙ্গলবার পূর্বাহ্ণে উল্টাডাঙ্গাতে দাসপাড়া লেনের রিলায়েন্স উদ্বাস্তু আশ্রয় শিবিরটি পরিদর্শন করেন। এই শিবিরে এক্ষণে প্রায় ৫০০০ উদ্বাস্তু আছে; তন্মধ্যে অনেক উদ্বাস্তু পূর্ববঙ্গ হইতে নবাগত। নবাগত কতকগুলি উদ্বাস্তু পরিবার রাজ্যপালের নিকট এইরূপ অভিযোগ জানান যে, পূর্ববঙ্গে এক্ষণে বাহ্যতঃ কোন হাঙ্গামা বা গোলমাল না থাকিলেও পল্লী অঞ্চলের অবস্থা এরূপ হইয়া দাঁড়াইয়াছে যে, তথায় ধনপ্রাণ নিরাপদ বলিয়া মনে হয় না। গবাদি পশু এবং গৃহে রক্ষিত ধান-চাউল চুরি নিত্য-নৈমিত্তিক ব্যাপার। অনেক সময় ডাকাতিও হইতেছে। এতদ্ব্যতীত অনেক পল্লী অঞ্চলে বর্ধিষ্ণু ও নেতৃস্থানীয় কোন হিন্দু না থাকায় তাহাদের অভাব অভিযোগ লইয়া আবেদন নিবেদন করিবারও মাতব্বর শ্রেণীর লোকের অভাব দেখা দিয়াছে।

বরিশালের একজন ব্রাহ্মণ বিধবা রাজ্যপালকে জানান যে, তাঁহার স্বামী বিগত দাঙ্গায় নিহত হওয়া সত্ত্বেও তিনি তাঁহার নাবালক পুত্রকন্যা লইয়া এতদিন নিজের গ্রামের ভিটাতেই পড়িয়াছিলেন। কিন্তু একদল গুণ্ডা প্রকৃতির মুসলমান তাঁহার উপর উৎপাত করিতে আরম্ভ করে। বিধবা বলেন যে, একরূপ তাহাদের উৎপাতেই তিনি ভিটা ছাড়িয়া চলিয়া আসিয়াছেন।

সংবাদপত্রসেবী সঙ্ঘ

গত ১লা জুলাই ৪৬নং ইণ্ডিয়ান মিরর ষ্ট্রীটে অবস্থিত কুমার সিংহ হলে ভারতীয় সংবাদপত্রসেবী সঙ্ঘের এক অতিরিক্ত সাধারণ সভার অনুষ্ঠান হয়। উহাতে সর্বসম্মতিক্রমে সঙ্ঘকে ট্রেড ইউনিয়নে পরিণত করিবার সিদ্ধান্ত গৃহীত হয়।

-আনন্দবাজার পত্রিকা, ৫ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010105_30music1.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 সঙ্গীত সমালোচনা ১ 

 গভীর অনুভূতিতে আচ্ছন্ন অমিতাভ ঘোষ বাইশে শ্রাবণ সকালে শিশিরমঞ্চে ‘রবির আলো’ নিবেদন করলেন ‘স্মরণদিনে শ্রাবণদিনে’। উপস্থিত শিল্পীরা মূলত বর্ষার গান গেয়ে স্মরণ করলেন কবিকে। অধিকাংশ শিল্পীই খোলা গলায় মুক্ত কণ্ঠে গাইলেন, যা অবশ্যই সুলক্ষণ। 

 শুরুতে ছিলেন নবাগতা কল্যাণী সিংহ। দরাজ কণ্ঠে প্রথম গান ‘আজি হৃদয় আমার’। সোনালি হালদার শোনালেন তিনটি গান। ‘তোমায় নতুন করে পাব বলে’, এঁর কণ্ঠে ছোট ছোট কাজ প্রশংসার্হ। ‘ইন্দ্র হুঁ কি অসবারি’গৌড়মল্লার আশ্রিত এই হিন্দি গানটির আদলে রচিত ‘গহন ঘন ছাইল’ শোনালেন মিত্রা বন্দ্যোপাধ্যায়। সুবিনয় রায়ের কণ্ঠখ্যাত গানটিতে নবাগতা মিত্রা যথাযথ ছিলেন। 

 কণ্ঠ স্ববশে না থাকায় এ দিন জয়তী ঘোষের স্বকীয় মেজাজটি অনুপস্থিত ছিল। দেবব্রত বিশ্বাসের কণ্ঠখ্যাত তিনটি গানে সুদীপ্ত ঘোষ আসর জমিয়ে দিলেন। বিশেষত ‘আমার যেদিন ভেসে গেছে’ গানটি গেয়ে। অপালা বসুর শেষ গানশোরী মিঞার ‘সঙ্গে চলা, দিয়া, হাওয়ে’ গানটির আদলে রচিত ‘বন্ধু, রহো রহো সাথে’ টপ্পার সামান্য অলঙ্কারযুক্ত সুন্দর নিবেদন। 

 শমিতা মুখোপাধ্যায় ও তাপস মিত্র চয়ন করেছিলেন ‘পূজা’ পর্যায় থেকে। শমিতার ‘তোমার কাছে এ বর মাগি’ এবং তাপসের ‘ওগো পথের সাথি’ সুগীত। 

 এস্রাজে অভ্র চট্টোপাধ্যায়কে নিয়ে স্বাগতালক্ষ্মী দাশগুপ্ত শোনালেন বর্ষার পাঁচটি গান। ১৯৩৭ সালে দক্ষিণ ভারতীয় ঢঙে ‘বৃন্দাবন লোলা’ সাবিত্রীদেবী কৃষ্ণাণের কণ্ঠে শুনে রচিত হল ‘নীলাঞ্জনছায়া’। স্বাগতালক্ষ্মী গানটি গাইলেন দক্ষিণ ভারতীয় মূল গানটির আদলে সামান্য মিড় ও গমকসহ। বিখ্যাত হিন্দি গান ‘বোলো রে পাপৈয়ারা’র আদলে রচিত ‘কোথা যে উধাও হল’ স্বাগতার শেষ গান। গভীর অনুভূতিতে আচ্ছন্ন এই নিবেদনটিতে মল্লারের উপস্থিতি থাকলেও আড়ানা ও কাফি রাগের ছোঁয়াও এখানে উপস্থিত। এ গানে স্বাগতালক্ষ্মীর মুনশিয়ানা প্রশংসনীয়। সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010215_10cass.utf8</DOCNO>
<TEXT>
 ২৭ মাঘ ১৪০৭ শনিবার ১০ ফেব্রুয়ারি ২০০১

 ক্যাসেট সমালোচনা 

 সৌমিত্র চট্টোপাধ্যায় 

 জীবনানন্দের কবিতার সংকলন-‘বনলতা সেন’। আশা থেকে প্রকাশিত ২২টি কবিতা এই সংকলনে এক অন্য মাত্রা পেয়েছে। ৩৮ টাকা। 

 উৎপলা সেন 

 আধুনিক বাংলা গান-‘গানের বলাকা’। এইচ এম ভি থেকে প্রকাশিত ১৭টি গানের সংকলন। ৪০ টাকা। 

 এই শতাব্দীর ফিডব্যাক 

 বাংলাদেশের ৬ জন শিল্পীর কিছু বাছাই করা গান। এইচ এম ভি। ৪০ টাকা। 

 সুবীর মিত্র 

 আধুনিক কবিতা- ‘অঙ্গীকার’। তিতাস ক্যাসেট। ৮টি কবিতা। ৩৫ টাকা। 

 আবীর রায় 

 বাংলা গান-‘সুরের আকাশে একমুঠো আবির’। ১০টি গান। রাগা। ৩৫ টাকা। ক্যাসেট সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010117_15rabipro.utf8</DOCNO>
<TEXT>
 ২৯ আশ্বিন ১৪০৭ রবিবার ১৫ অক্টোবর ২০০০

 রবিবাসরীয় প্রবন্ধ প্রাণ ঋণী হয়ে আছে নক্ষত্রের কাছে পথিক গুহ 

 ছবি: অনুপ রায় লস এঞ্জেলেস শহরে সেদিন একটা সাজো সাজো ভাব। বিশেষ উপলক্ষে। ‘সিটি লাইটস’ ছবির প্রিমিয়ার শো। সেখানে উপস্থিত থাকবেন চার্লি চ্যাপলিন। হলিউডের শহরে সেটা কোনও বড় ঘটনা নয়। তাই মানুষের আগ্রহ শুধু তাঁকে ঘিরে নয়। খবরের কাগজে বেরিয়েছে, তাঁর ছবি দেখতে চ্যাপলিন আমন্ত্রণ জানিয়েছেন আলবার্ট আইনস্টাইনকে। তিনি আসছেন। শো-এর একটা টিকিটের জন্য তাই হাহাকার মানুষের। ১৯৩১ খ্রিস্টাব্দের ৩১ জানুয়ারি ওই শো শেষ হতেই হলের সামনে জনসমুদ্র। আর, ভিড় সামলাতে পুলিশ হিমসিম। মানুষের উচ্ছ্বাসে আইনস্টাইন যতটা না অভিভূত, তার চেয়ে ঢের বেশি বিস্মিত। তাই তাদের উদ্দেশে হাত নাড়তেও ভুলে গেছেন তিনি। কেবল, জিজ্ঞাসু চোখে তাকিয়েছেন চ্যাপলিনের দিকে। চলচ্চিত্রের সেই অনন্য প্রতিভা, মানুষের মনের কারবারি যিনি, তাঁর অজানা নয় ভিড়ের কারণ। তাই, আইনস্টাইনকে তিনি বললেন, ‘‘দে চিয়ার মি, বিকজ দে আণ্ডারস্ট্যাণ্ড মি; অ্যাণ্ড দে চিয়ার ইউ, বিকজ নো ওয়ান আণ্ডারস্ট্যাণ্ডস ইউ।’’ 

 চমৎকার মন্তব্য। আইনস্টাইনই বোধহয় এই গ্রহের প্রথম এবং শেষ সেলিব্রিটি সায়েন্টিস্ট। পৃথিবীজোড়া খ্যাতি অবশ্যই অর্জন করেছেন তাঁর অগ্রজ ও অনুজ বিজ্ঞানীরা। কিন্তু, তাঁদের কেউই বোধহয় কখনও তাঁর মতো এমন তারকার সম্মান পাননি। তাই, স্বভাবতই প্রশ্ন জাগে, কারণটা কী সেই খ্যাতির? সেটা কি তাঁর আবিষ্কারের গুরুত্ব উপলব্ধির ফল? যদিও অ্যাটম বোমা, মহাকাশযাত্রা কিংবা ইলেকট্রনিক্স বিংশ শতাব্দীর এই তিনটি বিরাট উদ্যোগের পিছনেই রয়েছে তাঁর মনীষার অবদান, তবু, ক’জন জানেন তাঁর কৃতিত্বের স্বরূপ? জনারণ্যে আইনস্টাইনের পরিচিতির সূত্রপাৎ রিলেটিভিটি সংক্রান্ত পেপার প্রকাশের সময় থেকে নয়। সেটা বরং ১৯১৯ খ্রিস্টাব্দের নভেম্বর থেকে। যখন সারা পৃথিবীর কাগজে কাগজে ছাপা হয় জটিল এক পরীক্ষার খবর। এক পূর্ণগ্রাস সূর্যগ্রহণের সময়, দূরের তারার আলো পৃথিবীতে আসতে সূর্যের কারণে কতটা বাঁকা পথ নিয়েছে তা মেপে জানা যায়, ওই পরিমাণ আইনস্টাইন যা ভবিষ্যদ্বাণী করেছিলেন, এক্কেবারে তাই। অর্থাৎ, আপেক্ষিকতা অভ্রান্ত। ওই পরীক্ষামূলক সাফল্য রাতারাতি বিখ্যাত করে তোলে আইনস্টাইনকে। কিন্তু, তিনি বুঝেছিলেন, তাঁকে ঘিরে মাতামাতি রিলেটিভিটি অনুধাবনের ফল নয়। তাই এক বন্ধুকে বলেছিলেন, ‘‘আশা করি, ঈশ্বরের কৃপায় এই ব্যাপারটা কেটে যাবে শিগগিরই।’’ 

 কাটেনি। আমৃত্যু আইনস্টাইন ছিলেন এক কিংবদন্তী। তাই এ ব্যাপারে আর সকলের চেয়ে তিনি নিজে অবাক হতেন সবচেয়ে বেশি। ১৯৪২ খ্রিস্টাব্দে এক সাক্ষাৎকারে বলেছিলেন, ‘‘আমাদের বাস্তব জীবনের ধ্যানধারণা থেকে বহু বহু দূরের ব্যাপার রিলেটিভিটি। অথচ, তাকে ঘিরে সাধারণ মানুষের মধ্যে এমন তীব্র সাড়ার কারণ যে কী, তা আমি কখনও বুঝে উঠতে পারলাম না।’’ আইনস্টাইনের এই স্বীকারোক্তি পড়লে মনে আসে লস এঞ্জেলেস শহরের সেই ঘটনা। চার্লি চ্যাপলিনই, সম্ভবত, আইনস্টাইনের সেলিব্রিটি স্ট্যাটাসের শ্রেষ্ঠ অ্যানালিস্ট। আপেক্ষিকতা দূরূহ, তাই বিখ্যাত। 

 মনীষার জগতে চার্লস ডারউইনের অবদান কিন্তু তেমন নয়। ন্যাচারাল সিলেকশন ভারাক্রান্ত নয় জটিল গণিতে। গুরুত্বপূর্ণ হলেও, নিতান্ত সরল তার প্রতিপাদ্য। এতটাই যে, ডারউইন তাঁর ‘দি ওরিজিন অব স্পিসিস’ বন্ধু টমাস হেনরি হাক্সলিকে পড়তে দিলে, তিনি পড়ে মন্তব্য করেন, ‘‘ইস্‌, এমন গাধা আমি! এসব আগে ভাবিনি!’’ 

 সম্প্রতি এক বি বি সি সাক্ষাৎকারে বিবর্তনবাদের ব্যাখ্যা দিতে চমৎকার উদাহরণ টেনেছেন একালের দার্শনিক ডানিয়েল ডেনে। বলেছেন, ‘‘ডারউইনের চিন্তা যে কতটা অস্বাভাবিক এবং বিস্ময়কর, তা ভাবতে গিয়ে একটা ফ্যানটাসির কথা মাথায় আসে আমার। ধরা যাক, কাল কোনও বিজ্ঞানী আমাদের বললেন, তিনি আবিষ্কার করেছেন একটা সত্য। সেটা এই যে, সংখ্যাদের মধ্যে বিবর্তন চলছে দীর্ঘকাল। ‘৭’ এই সংখ্যাটি চিরকাল মৌলিক ছিল না। ওটা প্রথমে ছিল ‘৪’। সবাই ভাববে, এ আবার কেমন পাগলামি! তেমন হয় নাকি? আমারও অবিশ্বাস্য মনে হবে ব্যাপারটা।’’ 

 ঠিক তাই। ডারউইনের চিন্তা আপাতদৃষ্টিতে সত্যিই আজগুবি মনে হয়। ওই যেমন, ‘৪’ সংখ্যাটার ‘৭’ বনে যাওয়া। ‘৭’ একটা মৌলিক সংখ্যা। মানে, অন্য কোনও সংখ্যা দিয়ে তা বিভাজ্য নয়। ‘৪’ সেরকম নয়। তা ‘২’-এর গুণিতক। তাই কালকের ৪ বদলে গিয়ে আজ ৭ হতে পারে না। ওরা কোটি কোটি বছর যেমন আলাদা ছিল, আজও তেমন আলাদাই। অথচ, এরকম একটা অবিশ্বাস্য প্রস্তাবনাই বিবর্তনবাদের প্রতিপাদ্য। বস্তুত, চিন্তারাজ্যে ডারউইনের প্রভাবের মূল উৎস তার বক্তব্যের দুই গুণ। তা সরল, কিন্তু বৈপ্লবিক। বায়োলজিতে তাই তার ফল হয়েছিল মারাত্মক। বিবর্তনবাদ স্থায়িত্বকে নির্বাসনে পাঠালো। আর, সিংহাসনে বসাল পরিবর্তনের ভূমিকাকে। মুছে গেল প্রাণীদের স্বাতন্ত্র্য। প্রতিষ্ঠিত হল তাদের সাধারণ উৎস। তিলে তিলে বদল মূল্যবান প্রমাণিত হল আকস্মিক প্রাকৃতিক দুর্বিপাকের চেয়ে। আর, পৃথিবী সৃষ্টির কাল বাইবেল-বর্ণিত ৪০০৪ খ্রিস্ট পূর্বাব্দ থেকে সরে চলে গেল কোনও ধূসর অতীতে। এক সঙ্গে এত নতুনত্ব বৈপ্লবিক বইকী! 

 সরল প্রতিপাদ্যের বিপ্লবী উপসংহার লক্ষ্যণীয়। যদি পরিবেশের চাপে তিলে তিলে এগোতে থাকে বাছাই প্রক্রিয়া, আর প্রজননের প্রতিযোগিতায় হেরে গিয়ে বিদায় নিতে থাকে অপটু জীবরা, তা হলে কোটি কোটি বছরের শেষে পৃথিবীতে রাজত্ব করবেই চমৎকার সব প্রাণী। তাদের দেহের অঙ্গ-প্রত্যঙ্গাদি হবেই সুচারু শিল্পের নিদর্শন। মানুষের চোখের মতো একটা সূক্ষ্ম যন্ত্রের দিকে তাকিয়ে অবাক হওয়ার কিছু নেই। তা ঈশ্বরের হাতের কাজ এমন ভাবারও প্রয়োজন নেই। বিবর্তনের ভাষায়, ‘দেয়ার ক্যান বি ডিজাইন উইদাউট এ ডিজাইনার।’ মিস্তিরি ছাড়াই মিলতে পারে নক্সা। 

 ডারউইনবাদের ওই প্রতিপাদ্যকে ডেনে বলেছেন, ‘‘দি সিঙ্গল বেস্ট আইডিয়া এনিওয়ান হ্যাজ এভার হ্যাড।’’ তাঁর বিখ্যাত বই ‘ডারউইনস ডেঞ্জারাস আইডিয়া’-য় ওই দার্শনিক বিবর্তনবাদকে বর্ণনা করেছেন এক তীব্র ক্ষমতাবান অ্যাসিড হিসেবে। যার প্রভাবে পুড়ে খাক হয়ে যেতে পারে মানুষের অনেক সাধের ভাবনা। যেমন, সৃষ্টিকর্তার কল্পনা। 

 একটা উদাহরণ দেওয়া যেতে পারে। কিন্তু, তার আগে বলে নেওয়া দরকার এই কথাটা যে, আইনস্টাইনের আইডিয়া বায়োলজির কোনও উপকারে লাগেনি এখনো পর্যন্ত। লাগবে যে কোনও দিন, এমন ইঙ্গিতও দিতে পারেননি কেউ। তবে, বিবর্তনবাদ কিন্তু বায়োলজির বেড়া ডিঙিয়ে ফেলেছে ইতিমধ্যেই। হ্যাঁ, ডারউইনীয় চিন্তার সবচেয়ে চমকপ্রদ প্রয়োগ সম্প্রতি দেখা গেছে ফিজিক্সে। বিশাল এক রহস্য ব্যাখ্যায়। সে বিরাট এক ধাঁধা। এই ব্রহ্মাণ্ডের সব চেয়ে বড় জিজ্ঞাসা। কেননা, তার একদিকে মহাবিশ্ব। প্রকাণ্ড এই জগৎ। যার অস্তিত্ব বিজ্ঞানীদের কাছে সব চেয়ে বড় বিস্ময়। দার্শনিক হ্বিটগেনস্টাইন জানতে চেয়েছিলেন, ‘‘হোয়াই ইজ দেয়ার সামথিং র‍্যাদার দ্যান নাথিং?’’ সত্যিই তো! এই ব্রহ্মাণ্ড রয়েছে কেন? কিছু না থাকলে বিস্ময়ের তেমন ব্যাপার নেই। থাকলেই বরং জিজ্ঞাসা জাগে। দায় পড়ে, কেন তা রয়েছে, সেটা ব্যাখ্যার। ওই হিসেবে, আমাদের সামনে সব চেয়ে বড় জিনিস প্রকাণ্ড এই মহাবিশ্ব সব চেয়ে বড় বিস্ময়। কেন রয়েছে এটা? না থাকলেই বা কী ক্ষতি হত? 

 ওই জিজ্ঞাসার উল্টোদিকে রয়েছে আর এক জিজ্ঞাসা। আমরা মানে, এই পৃথিবীতে প্রাণ। মহাবিশ্ব নিজের অস্তিত্ব নিয়ে থাকতে পারত, এখন রয়েছে যেমন। হতে পারত জড় পদার্থের বিশাল সমাহার। অর্বুদ-নির্বুদ গ্যালাক্সি কিংবা নক্ষত্রের মেলা। কিন্তু, সেই ভিড়ের মধ্যে আবার প্রাণের আয়োজন কেন? কেন রয়েছি আমরা? তা কি শুধু এই জন্যে যে, এত বড় একটা আয়োজনের উপলক্ষ কিছু একটা দরকার? বিভিন্ন ধর্মে প্রাণের অস্তিত্বের ব্যাখ্যা ওই রকমই। মহাবিশ্ব ঈশ্বরের সৃষ্টি, আর সেই সৃষ্টির দিকে তাকিয়ে তার অসীম সৌন্দর্য কিংবা স্রষ্টার অপার মহিমা উপলব্ধি করার জন্যই মানুষ। এই ব্যাখ্যা সহজ। কিন্তু, এর অতীন্দ্রিয় বিশ্লেষণে সন্তুষ্ট নন বিজ্ঞানীরা। তাঁরা খোঁজেন গূঢ়তর কারণ। গভীর কোনও সম্পর্ক। 

 আশ্চর্যের বিষয়, সেই অন্বেষণ এক বিশেষ উপলব্ধিতে পৌঁছে দেয় গবেষকদের। তাঁরা দেখতে পান, এই ব্রহ্মাণ্ডের নানা ব্যাপারে প্রাণের প্রতীক্ষা যেন স্পষ্ট। অনেক কিছু রয়েছে এমন ভাবে, যাতে প্রাণ টিঁকে থাকতে পারে নক্ষত্র-আবর্তনকারী কোনও গ্রহে। 

 একটু ব্যাখ্যা করা যাক। এই পৃথিবীতে প্রাণ ধারণের জন্য অবশ্য প্রয়োজনীয় তাপ এবং আলো। বিজ্ঞানীরা জানেন, ওই দুই উপকরণ ব্যতিরেকে প্রাণের চিহ্ন দেখা দিত না এখানে। আমিষাশীরা খায় পশু। আর, পশুরা তৃণ। এই হিসেবে বিবর্তনের সূত্রে উচ্চতর প্রাণীরা এক অর্থে সবাই তৃণভোজী। আলো ছাড়া তৃণের খাদ্য প্রস্তুত অসম্ভব। কিন্তু, শুধু এসব কারণেই আলো মূল্যবান নয়। গবেষকরা দেখেছেন, জড়ের সঙ্গে জীবের ফারাক একটা মূল জায়গায়। জড় পদার্থে অণু-পরমাণুরা যে কোনও ভাবে পাশাপাশি থাকতে পারে। কিন্তু, জীবদেহে তা সম্ভব নয়। প্রাণী-শরীরের উপাদানের অন্যতম শর্ত এই যে, অণু-পরমাণুকে সেখানে রীতিমত সুশৃঙ্খল ভাবে পাশাপাশি থাকতে হয়। সজ্জার ওই শৃঙ্খলা রচনার জন্য আলো কিংবা তাপ অবশ্য প্রয়োজনীয়। সুতরাং, এই ব্রহ্মাণ্ডে প্রাণের সাড়া মিলত না, যদি না বন্দোবস্ত থাকত ওই দুই-এর। এবার প্রশ্ন: আলো ও তাপের উৎস কী? জবাব: নক্ষত্র। 

 হ্যাঁ। এই মহাবিশ্বে নক্ষত্র এক মহা মূল্যবান সম্পদ। তারই ধনে আমরা সবাই ধনী। একেবারে আক্ষরিক অর্থে। বিজ্ঞানীরা জানেন, আমাদের চারপাশে যত মৌল পদার্থ, তার মধ্যে হাইড্রোজেন বাদে আর সবই কোনও না কোনও নক্ষত্রে সৃষ্ট। হিলিয়াম, কার্বন, অক্সিজেন, নাইট্রোজেন, ফসফরাস, লোহা, তামা এ সবের উৎস তারার অগ্নিকুণ্ড। ওই সব মৌলের এবং অন্যান্য সবের পরমাণু পৃথিবীতে এখন মেলে যত্রতত্র। কিন্তু, সেই পরমাণুর একটিও এখানে তৈরি হয়নি। এসেছে সূর্য বা অন্য কোনও নক্ষত্র থেকে। আমরা জানি, ওই সব মৌলের অনেকগুলি মানুষের বা অন্যান্য প্রাণীর দেহের উপাদান। এই হিসেবে আমরা নক্ষত্রের সন্তান। ভাবলে রোমাঞ্চ হয়। আমাদের দেহের প্রতিটি কোষে রয়েছে যে-কার্বন, নাইট্রোজেন, বা অক্সিজেন পরমাণু, তা তৈরি হয়েছে সূর্যে বা অন্য কোনও নক্ষত্রে। তারপর গ্যাসপুঞ্জ হিসেবে ভেসে বেড়িয়েছে মহাশূন্যে। শেষে সেই গ্যাস ঠাণ্ডা হয়ে গ্রহে পরিণত হওয়ার সময় থেকে ওই সব পরমাণু রয়েছে এখানে। নক্ষত্ররা, অতএব, এই পৃথিবীতে প্রাণের প্রথম ও প্রধান উৎস। বিজ্ঞানীরা বুঝেছেন, মহাবিশ্বে অন্য কোথাও যদি থাকে প্রাণ, তবে তাকেও এভাবেই ঋণী হতে হবে নক্ষত্রের কাছে। ব্রহ্মাণ্ডের সঙ্গে প্রাণের সম্পর্কের মাঝখানে তাই জ্যোতিষ্করা যেন মূল সেতু। 

 অথচ, নক্ষত্রের জীবন যে বয়ে বেড়ায় বিচিত্র এক সঙ্কেত। তা যে বাঁধা আছে অদ্ভুত এক সুতোয়। যা নেহাতই একটা সংখ্যা। একটু ব্যাখ্যা প্রয়োজন। নক্ষত্ররা আসলে এক একটি অগ্নিকুণ্ড। সে আগুনের উৎস লক্ষকোটি হাইড্রোজেন বোমা। মানে, হাইড্রোজেন জ্বালানি খরচ করে হিলিয়াম উৎপাদন। বিক্রিয়াটার নাম ‘ফিউশন’। কেননা, এতে চারটে হাইড্রোজেন পরমাণু মিলিত হয়ে বানায় একটা হিলিয়াম পরমাণু। এই মিলনের জন্য প্রয়োজন অকল্পনীয় চাপ। তারার মধ্যে সেটা আসে বিপুল পরিমাণ ভর থেকে। নক্ষত্র মানে বিশাল পরিমাণ পদার্থ। সুতরাং, নিউটনের সূত্র অনুযায়ী, ওই পদার্থের কণাদের নিজেদের মধ্যে আকর্ষণবলও বিরাট। ওই আকর্ষণবলের দরুন বিপুল চাপ তারার মধ্যে চালু রাখে ফিউশন বিক্রিয়া। ফলে, তৈরি হয় একের পর এক মৌল। চারপাশে ছড়ায় তাপ আর আলো। এই প্রক্রিয়া চালু থাকা উচিত দীর্ঘকাল। নয়তো প্রাণের আবির্ভাব সম্ভব নয়। 

 নক্ষত্র কিংবা গ্রহের জন্মের সঙ্গে সঙ্গেই প্রাণের সাড়া মেলে না। তার জন্য একটা গ্রহকে প্রস্তুত হতে হয় কোটি কোটি বছর ধরে। এবং ওই কোটি কোটি বছর গ্রহটিকে তাপ আর আলো জুগিয়ে যেতে হয় নক্ষত্রের। এখন, নক্ষত্রের বেঁচে থাকার প্রতি মুহূর্তে জ্বালানি খরচ। তাই, তার দীর্ঘায়ু হওয়ার প্রধান শর্ত, জন্মকালে বিশাল ভর নিয়ে যাত্রাশুরু। 

 অনেক নক্ষত্রই যে পারে ওভাবে জীবন শুরু করতে তার কারণ, নিউটন-আবিষ্কৃত আকর্ষণবলের মান খুব কম। অর্থাৎ, একটুখানি বল তৈরি হতেও লাগে অনেকটা পদার্থ। তারার মধ্যে, যেখানে ফিউশন বিক্রিয়ার জন্য চাই প্রচণ্ড চাপ, সেখানে তাই বিপুল পরিমাণ পদার্থের ভিড়। দীর্ঘ জীবন যেন নক্ষত্রের বিধিলিপি। 

 কিন্তু, ক্ষীণ কেন আকর্ষণবল? এ প্রশ্নের উত্তর নিহিত আছে নিউটনের গণিতে। ওই বিজ্ঞানী দেখিয়েছিলেন, দুটি বস্তুর মধ্যে আকর্ষণবল নিয়ন্ত্রণ করে একটা সংখ্যা। যার পোশাকি নাম ‘গ্রাভিটেশনাল কনস্ট্যান্ট’ বা মহাকর্ষীয় ধ্রুবক। হ্যাঁ, ওই সংখ্যাটা একটা ধ্রুবক। পাল্টায় না কখনও। পৃথিবী আর গাছের আপেলের মধ্যে আকর্ষণের বেলায় ওটা যা, সূর্য আর পৃথিবীর মধ্যে টানের ক্ষেত্রেও তাই। তবুও যে ওই দুই ব্যাপারে আকর্ষণবলের আসল মানটা এক নয়, তার কারণ, আপেল আর সূর্যের ভরের ফারাক। সেটা অন্য ব্যাপার। পৃথিবী আর আপেলের মধ্যে আকর্ষণবল আজ যা, লক্ষকোটি বছর পরেও তা-ই থাকবে। কারণ, ওই মহাকর্ষীয় ধ্রুবক একই থেকে যাবে অনন্তকাল। যেন তা মহাশক্তিমান। জরাহীন, অমর। 

 অপরিবর্তনীয় ওই সংখ্যাটা যদি খুব ছোট না হত, তবে নক্ষত্রদের মধ্যে ঠাঁই পেত না বিপুল পরিমাণ পদার্থ। দ্রুত ফুরিয়ে যেত তাদের জ্বালানি। তারা হত স্বল্পায়ু। আর, পৃথিবীর মতো কোনও গ্রহে, পর্যাপ্তকাল তাপ ও আলোর অভাবে কোনওদিন উঁকি দিত না প্রাণ। আমাদের অস্তিত্ব, অতএব, মহাকর্ষীয় ধ্রুবকের বিশেষ ওই মানের দয়ায়। কিন্তু, বিজ্ঞানীরা এখন জেনে গেছেন মহাকর্ষীয় ধ্রুবকের মতো আরও অনেক কিছুই ব্রহ্মাণ্ডের আজকের পরিস্থিতি, কিংবা তার মধ্যে প্রাণের উপস্থিতির, জন্য দায়ী। কী সেগুলো? পারমাণবিক কণা নিউট্রন, প্রোটন কিংবা ইলেকট্রনের ভর ওরকম কিছু সংখ্যা। যেসব নির্দিষ্ট। একচুল এদিক-ওদিক হয় না কখনও। হত যদি, তবে আবার সব কিছু হত অন্যরকম। এই মহাবিশ্বের চেহারা হত বিলকুল আলাদা। বিজ্ঞানীদের হিসেব, মোট ওরকম সতেরোটা ধ্রুব সংখ্যা মিলে তৈরি করেছে আজকের মহাবিশ্ব। যাদের একটাও একতিল বদলালে এই ব্রহ্মাণ্ড হয়ে যাবে অন্য রকম। প্রাণ-প্রসবিণী হবে না সে। মহাবিশ্বের কাছে এমনই গুরুত্বপূর্ণ ওই ধ্রুব সংখ্যাগুলোকে বিজ্ঞানীরা বলেন ‘ফাণ্ডামেন্টাল কনস্ট্যান্টস’। 

 ওই সংখ্যাগুলো কেন যে ওরকম, অন্য কিছু নয়, তার ব্যাখ্যা মেলেনি আজ পর্যন্ত। অন্য রকম হতেই পারত ওগুলো। তাতে ব্রহ্মাণ্ড যদি বদলে যেত তো ক্ষতি কী? কার কী যেত আসত তাতে? কেন যে সংখ্যাগুলো মহাবিশ্বের বিশেষ একটা রূপ তৈরির উপযোগী, তার ব্যাখ্যা না পেয়ে কোনও কোনও গবেষক ঝুঁকেছেন সেই ঈশ্বর-বিশ্বাসের দিকে। ধরে নিয়েছেন এই সত্য যে, সৃষ্টিকর্তা সব কিছুর আয়োজন করেছেন আমাদের কথা ভেবে। প্রথাগত ধর্মের অনুসারী না হয়েও বিখ্যাত পদার্থবিদ ফ্রিম্যান ডাইসন লিখেছেন, ‘‘দ্য ইউনিভার্স নিউ উই ওয়্যার কামিং।’’ ডাইসন-এর মতো আরও কয়েকজন বিজ্ঞানী আবার এগিয়েছেন অন্য এক ব্যাখ্যায়। বলেছেন, ফাণ্ডামেন্টাল কনস্ট্যান্টগুলোর দিকে তাকিয়ে বিস্মিত হওয়ার কিছু নেই। ওগুলো ওরকম বলে আমরা আছি এমন ভাবার কারণ নেই। বরং উল্টোভাবে দেখা দরকার বিষয়টা। যে-ব্রহ্মাণ্ডে প্রাণ থাকবে, সেখানে ওগুলোর ওরকম না হয়ে উপায় নেই। আমরা যখন আছি, তখন ফাণ্ডামেন্টাল কনস্ট্যান্টগুলোকে ওরকম হতেই হবে। 

 এরকম ব্যাখ্যায় বিজ্ঞানীদের অনেকেই যে সন্তুষ্ট নন, তা বলাই বাহুল্য। কেমব্রিজের স্টিফেন হকিং ওই মতের সমালোচনা করেছেন এক তুলনা টেনে। বলেছেন, ‘‘এ যেন কোনও একটা শহরের শুধু বড়লোক পাড়ায় ঘুরে এসে সেটাকে ধনীর নগরী বলে ঘোষণা করা।’’ অর্ধ সত্য বিজ্ঞানের উপজীব্য হতে পারে না। 

 পূর্ণ সত্যের প্রত্যাশায় তাই এবার এগিয়েছেন একজন বিজ্ঞানী। আমেরিকায় পেনসিলভানিয়া ইউনিভার্সিটির লি স্মোলিন। বিশ্বরহস্য ব্যাখ্যায় তিনি টেনেছেন ডারউইনবাদ। আসলে, ফিজিক্সের সঙ্গে মিশিয়েছেন বায়োলজি। এ ব্যাপারে স্মোলিন শুরু করেছেন ১৯৬০-এর দশকে বিজ্ঞানী জন আর্চিবাল্ড হুইলার-এর আবিষ্কৃত তত্ত্ব থেকে। প্রিন্সটন ইউনিভার্সিটির ওই পদার্থবিদ চালু করেছিলেন ‘ব্ল্যাক হোল’ নামটা। হ্যাঁ, জ্বালানি নিঃশেষের পর নক্ষত্রের সেই অন্তিম দশা যখন তার আগ্রাসী ক্ষুধা থেকে নিস্তার পায় না চার পাশের কোনও কিছু, এমনকী আলোও নয়। মহাশূন্যের সেই রাক্ষসদের ব্যাপারে একটা নতুন কথা বলেছিলেন হুইলার। অঙ্ক কষে জানিয়েছিলেন, রাক্ষস নয়, ব্ল্যাক হোলরা হল রাক্ষসী। কারণ, তাদের গর্ভ যে জায়গার সঙ্গে আমাদের এই ব্রহ্মাণ্ডের যোগাযোগ সম্পূর্ণ বিচ্ছিন্ন সেখান থেকে জন্ম নিতে পারে নতুন কোনও বিশ্ব। আর, সব চেয়ে আশ্চর্যের কথা, নবজাত সেইসব বিশ্বের চরিত্র হতে পারে আমাদের এই ব্রহ্মাণ্ড থেকে একেবারে আলাদা। ব্ল্যাক হোল, অতএব, নতুন নতুন ব্রহ্মাণ্ড প্রসবের গ্যারান্টি। 

 হুইলার-বর্ণিত ওই ব্যবস্থাকে স্মোলিন তুলনা করেছেন প্রাণীজগতে বিবর্তনের সঙ্গে। ডারউইনের তত্ত্ব অনুযায়ী যেমন টিঁকে থাকে সেই সব জীব, যারা বিশেষ পরিস্থিতির মধ্যে বংশবৃদ্ধি করতে পারে সবচেয়ে বেশি, তেমনই ব্রহ্মাণ্ডের বেলায় তাদেরই দেখা যাবে বেশি, যারা দ্রুত হারে প্রসব করবে সন্তান-সন্ততি। অর্থাৎ, তেমন ব্রহ্মাণ্ড, যার মধ্যে ব্ল্যাক হোল পাওয়া যাবে অনেক। 

 কী রকম মহাবিশ্বে ব্ল্যাক হোল মিলতে পারে বেশি? অঙ্ক কষে স্মোলিন প্রমাণ করেছেন, তেমন ব্রহ্মাণ্ডের ফাণ্ডামেন্টাল কনস্ট্যান্টগুলো হবে আমাদের এখানে ওগুলোর মতো। এই ব্রহ্মাণ্ডে ওই ধ্রুব সংখ্যাগুলো যা, তাতে যে শুধু প্রাণের আবির্ভাবে সুবিধে হয়, তা-ই নয়, এখানে অনেক ব্ল্যাক হোলও তৈরি হতে পারে। সুতরাং, স্মোলিন-এর ব্যাখ্যা অনুযায়ী, আমাদের এই ব্রহ্মাণ্ড অনেকগুলোর মধ্যে একটা। নতুন নতুন বিশ্ব জন্ম নিচ্ছে অহরহ। তাদের এক একটা এক এক রকম। মানে, তাদের ফাণ্ডামেন্টাল কনস্ট্যান্ট আলাদা। আর সেই সুবাদে ব্ল্যাক হোল উপাদানের ক্ষমতাও। ওই ভিড়ে টিঁকে থাকছে শুধু সেই ধরনের ব্রহ্মাণ্ড, যাদের ফাণ্ডামেন্টাল কনস্ট্যান্টগুলোর বিশেষ মানের দরুন তাদের মধ্যে ব্ল্যাক হোল, বা সেই সূত্রে নতুন বিশ্ব, সৃষ্টি হচ্ছে বেশি সংখ্যায়। আমাদের এই ব্রহ্মাণ্ডের দিকে তাকিয়ে বিস্মিত হওয়ার কিছু নেই। এ রকম ফাণ্ডামেন্টাল কনস্ট্যান্ট বিশিষ্ট মহাবিশ্বই মিলবে বেশি। সেই ‘ডিজাইন উইদাউট এ ডিজাইনার’। 

 বিশ্বরহস্য ব্যাখ্যায় এই বিশাল প্রস্তাবনা স্মোলিন পেশ করেছেন একখানা বইতে। ‘দি লাইফ অব দি কসমস’। সাড়ে তিনশো পৃষ্ঠা জুড়ে দীর্ঘ এক বৃত্তান্ত। কী নেই সেখানে? জ্যোতির্পদার্থবিদ্যা মূল বিষয় হলেও, পাশাপাশি আছে দর্শন এবং ধর্মতত্ত্বও। স্মোলিন যেন দুই মলাটের ভিতর বন্দি করতে চেয়েছেন আমাদের একাধিক গূঢ় জিজ্ঞাসা। কিংবা তাদের জবাব। 

 পরিশেষে তাঁর স্বীকারোক্তি পেশ করেছেন বিজ্ঞানী। জানিয়েছেন, ব্রহ্মাণ্ড অনুধাবনে ডারউইনবাদের আশ্রয় নেহাতই একটা তত্ত্ব। যার সত্যতা প্রমাণ এখনও দূর অস্ত্‌। সেই প্রমাণ মিলবে কোন্‌ কোন্‌ পরীক্ষায়, তার ইঙ্গিতও দিয়েছেন তিনি। সেসব অবশ্যই খুঁটিয়ে দেখবেন বিশেষজ্ঞরা। সাধারণ পাঠক নিশ্চিত চিন্তিত হবেন না সেসবে। তিনি বরং, স্মোলিন-এর রচনায় ডুব দিয়ে, চমৎকৃত হবেন ভিন্নতর উদ্যোগে। আমাদের অস্তিত্ব ঘিরে সব চেয়ে বড় রহস্যের কিনারাও বিবর্তনে? 

 ডারউইনবাদ কি তা হলে সর্বশক্তিমান? 

 (চলবে) 


</TEXT>
</DOC>
<DOC>
<DOCNO>1010101_1cal1.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

বসুকে হেয় করারই উদ্যোগ চলছে: সুভাষ বিশেষ সংবাদদাতা  কলকাতা যুবভারতী ক্রীড়াঙ্গনে ঋত্বিক রোশনের অনুষ্ঠানে ‘সংস্কৃতি’ নিয়ে মতভেদের পরে এ বার ‘কর্মসংস্কৃতি’ নিয়ে মুখ্যমন্ত্রী বুদ্ধদেব ভট্টাচার্যের বিরুদ্ধে কামান দাগলেন রাজ্যের পরিবহণমন্ত্রী সুভাষ চক্রবর্তী। শুধু মুখ্যমন্ত্রী নন, গোটা বামফ্রন্ট সরকার এবং সি পি এম যে-ভাবে চলছে, সেই ব্যাপারে নিজের অসন্তোষ ফের উগরে দিলেন বিতর্কিত এই সি পি এম নেতা। 

রবিবার একটি বেসরকারি টি ভি চ্যানেলের সঙ্গে এক সাক্ষাৎকারে সুভাষবাবু অভিযোগ করেন, ‘‘জ্যোতি বসু গত ২৪ বছর রাজ্য চলিয়েছেন। কর্মসংস্কৃতি ফেরাতে তিনি যথেষ্ট ব্যবস্থা নিয়েছিলেন। কিন্তু এখন এমন ভাবে রাজ্য সরকার কর্মসংস্কৃতি ফেরাতে উদ্যোগী হয়েছে, যাতে মনে হচ্ছে, জ্যোতি বসুর আমলে এ ব্যাপারে কিছুই করা হয়নি। জ্যোতি বসুকে হেয় করার জন্যই এমন করা হচ্ছে।’’ 

মুখ্যমন্ত্রী বিষয়টি নিয়ে কোনও তাৎক্ষণিক প্রতিক্রিয়া দিতে চাননি। তিনি বলেন, ‘‘সুভাষ কী বলেছেন, আমি শুনিনি। যদি কিছু বলে থাকেন, তা হলে বিষয়টি নিয়ে ওঁর সঙ্গে আমি কথা বলব।’’ 

বুদ্ধবাবু কিছু বলতে না-চাইলেও সি পি এমের রাজ্য সম্পাদক অনিল বিশ্বাস বলেছেন, ‘‘আমাদের পার্টিতে এমন কোনও সদস্য নেই, যিনি জ্যোতিবাবুকে খাটো করে দেখেন। বুদ্ধবাবু যে কর্মসংস্কৃতিকে এগিয়ে নিয়ে যাওয়ার চেষ্টা করছেন, তা দলের সঙ্গে আলোচনা করেই করছেন। বরং বলা ভাল, জ্যোতি বসু ২৪ বছরে যে-কাজ করেছেন, সেই কাজকেই বুদ্ধদেববাবু আরও এগিয়ে নিয়ে যেতে চাইছেন।’’ 

নিজের দল এবং দলের শ্রমিক সংগঠনকে বছর কয়েক ধরেই আক্রমণ করে আসছেন সুভাষবাবু। জ্যোতিবাবু যত দিন মুখ্যমন্ত্রী ছিলেন, তত দিন রাজ্য সরকারের বিরুদ্ধে কখনও সরব হননি সি পি এমের এই বিক্ষুব্ধ নেতা। কিন্তু বুদ্ধবাবু মুখ্যমন্ত্রী হওয়ার পর থেকেই একাধিক বিষয়ে তাঁর সঙ্গে সুভাষ চক্রবর্তীর মতপার্থক্য প্রকাশ্যে চলে এসেছে। দলের রাজ্য সম্পাদক কিন্তু এ দিন বুঝিয়ে দিয়েছেন, দল এই ব্যাপারে মুখ্যমন্ত্রীর পিছনেই রয়েছে। 

মুখ্যমন্ত্রীর থেকে দলকে কিন্তু সুভাষ চক্রবর্তী আক্রমণ করেছেন আরও কড়া ভাষায়। এ দিন তিনি বলেছেন, ‘‘সময়ের সঙ্গে তাল রেখে মার্ক্সীয় দর্শন কার্যকর করতে ব্যর্থ সি পি এম।’’ দলীয় নেতৃত্বের সমালোচনা করে তিনি বলেছেন, ‘‘মানুষকে বাদ দিয়ে কিছু হয় না। কিন্তু ওরা এ সব ভাবতেই চায় না। বুঝতেই চায় না। আমি কিছু আশাও করি না ওদের কাছ থেকে।’’ 

নিজের এই মতপার্থক্যের কথা প্রকাশ করে তিনি দলের অনুশাসন ভাঙছেন কি না, তা জানতে চাওয়া হলে সুভাষবাবু বলেন, ‘‘প্রভুত্ব আর দাসত্বকে আমি এক করে দেখি না। আমি দলের দাস নই।’’ জানুয়ারি মাসেই তিনি দল ছাড়তে পারেন, তাঁর ঘনিষ্ঠ মহলের এমন একটা প্রচার থাকায় সুভাষবাবুকে জিজ্ঞাসা করা হয়, এ বার তা হলে কী করবেন? জবাবে পরিবহণমন্ত্রী বলেন, ‘‘দলের সমস্যা দলের অভ্যন্তরে না-মিটলে লেনিন বলেছিলেন, ‘মানুষের কাছে যাও’, মাও জে দং বলেছিলেন, ‘সদর দফতরে কামান দাগো’। তবে আমি এখনই সদর দফতরে কামান দাগছি না।’’ 

সুভাষবাবু যে-ভাবে দল এবং সরকারের সমালোচনা করেছেন, তাতে দলীয় নেতৃত্বকে তিনি প্ররোচিত করতে চান, এমনটা ভাবলে ভুল হবে না। কিন্তু এ দিনই দল সম্পর্কে সুভাষবাবুর সমালোচনার জবাব দিতে চাননি অনিল বিশ্বাস। কত দিন দল সুভাষবাবুর এই ধরনের কথাবার্তা সহ্য করবে, তা জানতে চাওয়া হলে সি পি এমের রাজ্য সম্পাদক বলেন, ‘‘এ বিষয়ে কোনও মন্তব্য করব না।’’ সুভাষবাবুর এ ধরনের কথায় দল বা সরকার বিপাকে পড়তে পারে কি না, তা জানতে চাওয়া হলে অনিলবাবু বলেন, ‘‘ও-সব কথার কোনও রকম প্রভাব দলের উপরে পড়বে না। আমরা এই ধরনের মন্তব্যে মোটেই চিন্তিত নই। এটা চিন্তার কোনও বিষয়ই নয়। ওঁরা যা ইচ্ছা বলতে পারেন। দলের কর্মীরা তা বিশ্বাস করেন না।’’ 

অন্য একটি বেসরকারি টি ভি চ্যানেলের সঙ্গে সাক্ষাৎকারে শনিবারেও সুভাষবাবু বামপন্থী ট্রেড ইউনিয়নগুলির তীব্র সমালোচনা করেন। তিনি নিজে সিটুর পশ্চিমবঙ্গ শাখার সহ-সভাপতি। কিন্তু তিনি নিজের শ্রমিক সংগঠনের সমালোচনা করতেও ছাড়েননি। সাক্ষাৎকারে সুভাষবাবু বলেন, ‘‘এশিয়ায় কোনও দেশেই কোনও শ্রমিক সংগঠন শ্রমিক-স্বার্থে কাজ করে না। আমাদের ইউনিয়নও না।’’ 


</TEXT>
</DOC>
<DOC>
<DOCNO>1010101_1bus1.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

রাষ্ট্রায়ত্ত ব্যাঙ্কে স্বেচ্ছাবসর: পরিষেবা নিয়ে আশঙ্কা গ্রাহক, কর্মী মহলে অমিতাভ গুহ সরকার  কলকাতা সরকারি ক্ষেত্রের ব্যাঙ্কগুলিতে কর্মী-সংকোচনের প্রয়াস জোরদার হয়েছে গত কয়েক দিনে। ইউনাইটেড ব্যাঙ্ক অব ইণ্ডিয়ায় পয়লা জানুয়ারি চালু হচ্ছে স্বেচ্ছাবসর (ভি আর এস) প্রকল্প। দেশের বৃহত্তম ব্যাঙ্ক স্টেট ব্যাঙ্ক অব ইণ্ডিয়ায় এই প্রকল্প চালু হবে ১৫ জানুয়ারি। দু’টি ব্যাঙ্কই প্রকল্প গুটিয়ে নিতে চায় জানুয়ারি মাসের মধ্যেই। আরও বেশ কয়েকটি রাষ্ট্রায়ত্ত ব্যাঙ্কে চালু আছে স্বেচ্ছাবসর প্রকল্প। ব্যাঙ্কগুলির পরিকল্পনা মতো ভি আর এস প্রকল্প যদি সাফল্য পায় তবে চলতি আর্থিক বছর অর্থাৎ মার্চ মাসের মধ্যেই বেশ কয়েকটি সরকারি ব্যাঙ্কে সম্পন্ন হবে প্রথম পর্যায়ের কর্মী-সংকোচন। বড় এবং মাঝারি শহরগুলিতে বেসরকারি ব্যাঙ্কের সঙ্গে পাল্লা দেওয়ার জন্য রাষ্ট্রায়ত্ত ব্যাঙ্কগুলিতে যখন অতি দ্রুত পরিষেবার মান বাড়ানোর প্রয়োজন, তখন হঠাৎ কর্মিসংখ্যা হ্রাস এই ব্যাপারে সাময়িক প্রতিকূলতা ডেকে আনতে পারে বলে অনেকে আশঙ্কা করছেন। 

পরিষেবা দেওয়া এবং পাওয়ার ব্যাপারে ব্যাঙ্ককর্মী এবং গ্রাহকদের মনে যে সব প্রশ্ন উঁকি মারছে সেগুলি হল: 

(১) বড় শহরগুলিতেও সব শাখা সমান মাত্রায় কম্পিউটার পরিচালিত নয়। ছোট শহরগুলিতে প্রযুক্তির প্রয়োগ আরও অনেক কম। হঠাৎ কর্মিসংখ্যা হ্রাস করা হলে অতিরিক্ত কাজের বোঝা থেকে-যাওয়া কর্মীরা কতটা উৎসাহ সহকারে সামলাবেন তা দেখার বিষয়। 

(২) বিভিন্ন শাখা থেকে বিভিন্ন সংখ্যায় কর্মীরা স্বেচ্ছাবসর নিলে ভারসাম্য রাখার জন্য কর্মী পুনর্বিন্যাসের প্রয়োজন হবে। ফলে প্রয়োজন হবে বড় রকমের কর্মী স্থানান্তরের। এতে অনেকেই সন্তুষ্ট হবেন না। অসন্তুষ্ট কর্মীকে দিয়ে উন্নত মানের পরিষেবা প্রদান করা খুব সহজ কাজ নাও হতে পারে। 

(৩) বিভিন্ন শিল্পের অভিজ্ঞতা থেকে দেখা যায় স্বেচ্ছাবসর প্রকল্প গ্রহণ করতে অধিক মাত্রায় এগিয়ে আসেন অতি দক্ষ এবং বিশেষ জ্ঞান ও দক্ষতাসম্পন্ন কর্মীরা, অবসরের পর যাঁরা অন্যত্র কাজ পাওয়ার আশা রাখেন। ব্যাঙ্কে যদি একই ব্যাপার ঘটে তবে ব্যাঙ্কগুলি হারাতে পারে বেশ কিছু দক্ষ কর্মী এবং ট্রেজারি ম্যানেজার, মার্চেন্ট ব্যাঙ্কার, ফোরেক্স ব্যাঙ্কার, ইনভেস্টমেন্ট ব্যাঙ্কার ইত্যাদির মতো দক্ষ কর্মীদের। এর ফলে পরিষেবার মান নিম্নমুখী হতে পারে। প্রয়োজন হতে পারে তুলনামূলক ভাবে অদক্ষ কর্মীকে উচ্চ পদে উন্নীত করার। এর ফল ভাল নাও হতে পারে। 

(৪) বেসরকারি ব্যাঙ্কগুলির মতো সরকারি ব্যাঙ্কগুলিও সম্প্রতি কোনও কোনও শাখায় সাত দিনের ব্যাঙ্কিং, সম্প্রসারিত সময়ের ব্যাঙ্কিং, সান্ধ্য ব্যাঙ্কিং ইত্যাদি পরিষেবা চালু করতে শুরু করেছে। কর্মিসংখ্যা হঠাৎ হ্রাস পেলে এই ধরনের প্রয়াস কতটা চালু রাখা সম্ভব হবে, সে সম্পর্কেও প্রশ্ন জেগেছে গ্রাহকদের মনে। 

(৫) সরকারি ব্যাঙ্কে সাময়িক ভাবেও যদি পরিষেবার মান নিম্নমুখী হয় তবে তার পুরো ফয়দা তোলার চেষ্টা করবে বেসরকারি ব্যাঙ্কগুলি। দ্রুত গ্রাহক টানার লক্ষ্যে অগ্রণী বেসরকারি ব্যাঙ্কগুলি প্রতি দিন একটি করে এ টি এম খুলে চলেছে। চলতি আর্থিক বছরের শেষে কয়েকটি নতুন প্রজন্মের ব্যাঙ্কের এ টি এম-এর সংখ্যা পৌঁছে যাবে ৩০০ থেকে ৫০০-র মধ্যে। এদের লক্ষ্য মোটা জমার অ্যাকাউন্ট। এই সব অ্যাকাউন্ট যদি অধিক মাত্রায় বেসরকারি ব্যাঙ্কে স্থানান্তরিত হয় তবে সরকারি ব্যাঙ্কগুলিতে পড়ে থাকবে অলাভজনক অসংখ্য ছোট অ্যাকাউন্ট। বিপুল পরিমাণ ক্ষুদ্র গ্রাহকদের আধুনিক পরিষেবা প্রদান করার খরচ আয়ের তুলনায় বেশি হতে পারে বলে অনেকের আশঙ্কা। 

সরকারি ব্যাঙ্কগুলির কর্তৃপক্ষ অবশ্য কর্মী-সংকোচনের পরও উন্নত পরিষেবা চালু রাখা সম্পর্কে আশাবাদী। তাঁদের কেউ কেউ এটা মানছেন যে, কর্মিসংখ্যা হ্রাস করার পর সাময়িক কিছু সমস্যা দেখা দেবে। তবে তা সামাল দেওয়ার জন্য আগাম ব্যবস্থাও নেওয়া হচ্ছে। প্রযুক্তির প্রয়োগ দ্রুততর করা হচ্ছে। আধুনিক প্রশিক্ষণেরও ব্যবস্থা করা হচ্ছে কর্মীদের জন্য। 

কর্মিসংখ্যা হ্রাস করার ফলে তাঁদের বেতন-ভাতা ইত্যাদি বাবদ ব্যাঙ্কের খরচ বেশ খানিকটা কমবে ঠিকই, কিন্তু এর ফলে ব্যাঙ্কগুলির আর্থিক অবস্থার সত্যিই কতটা উন্নতি হবে, সে সম্পর্কেও প্রশ্ন তুলেছেন কিছু পদস্থ ব্যাঙ্ককর্মী। এই ব্যাপারে যে সব প্রশ্ন উঠেছে তা হল: 

(ক) কর্মী কমলে ব্যবসার পরিমাণ কমারও আশঙ্কা থাকবে। অধিক মাত্রায় দক্ষ কর্মী স্বেচ্ছাবসর গ্রহণ করলে তার খেসারত দিতে হতে পারে সংশ্লিষ্ট ব্যাঙ্কগুলিকে। 

(খ) কর্মিসংখ্যা হ্রাস পাওয়ার ফলে অনাদায়ী ঋণ আদায়ের প্রচেষ্টা শ্লথ হয়ে যেতে পারে। এর ফলে বেড়ে উঠতে পারে অনুৎপাদক সম্পদ (এন পি এ)। 

(গ) রাষ্ট্রায়ত্ত ব্যাঙ্কগুলিতে কর্মী প্রতি ব্যবসা এবং লাভের পরিমাণ তুলনামূলক ভাবে অনেকটা কম। কর্তৃপক্ষের আশা, কর্মিসংখ্যা কমলে কর্মী পিছু ব্যবসার পরিমাণ বাড়বে। চলতি আর্থিক বছরের পর কর্মী-সংকোচন ঘটলে এই আশা ফলপ্রসূ হতে পারে। কিন্তু পরের বছর কর্মী হ্রাস হওয়ার কারণে ব্যবসার পরিমাণ যদি কমে অথবা এন পি এ বাড়ে তবে এই পরিসংখ্যান ধরে রাখা সম্ভব নাও হতে পারে। 

(ঘ) স্বেচ্ছাবসর বাবদ ব্যাঙ্কগুলিকে খরচ করতে হবে বিপুল পরিমাণ অর্থ। মোটা টাকা খরচ হবে আধুনিক প্রযুক্তির প্রয়োগ এবং কর্মীদের প্রশিক্ষণের জন্যও। কোনও ব্যাঙ্ককে যদি সংরক্ষিত তহবিল থেকে এই খরচ মেটাতে হয়, তবে তার প্রভাব পড়তে পারে ‘ক্যাপিটাল অ্যাডিকোয়েসি রেশিও’র উপর। 

(ঙ) কর্মী-সংকোচনের পরও যদি ব্যাঙ্কের আর্থিক ফলাফলে উন্নতি না ঘটে, তবে তার প্রতিকূল প্রভাব পড়তে পারে শেয়ার বাজারে সংশ্লিষ্ট ব্যাঙ্ক শেয়ারের উপর। যে সব ব্যাঙ্ক ফলাফলে উন্নতি ঘটাতে পারবে না, তাদের পক্ষে বাজারে শেয়ার ছাড়া শক্ত হবে। ফলে এই সব ব্যাঙ্কে সরকারি মালিকানা প্রস্তাবিত ৩৩ শতাংশে নামিয়ে আনার বিষয়টি কার্যকর করায় দেরি হতে পারে। 

একটা কথা মানতেই হবে, মুক্ত অর্থনীতির জমানায় তীব্র প্রতিযোগিতার বাজারে আধুনিক প্রযুক্তি প্রয়োগ করে কর্মিসংখ্যা হ্রাস করা অত্যন্ত জরুরি। তবে আগাম ব্যবস্থা না নিয়ে হঠাৎ কর্মিসংখ্যা হ্রাস করলে তার প্রতিকূল প্রভাব দেখা দিতে বাধ্য। একই সঙ্গে এটাও মাথায় রাখা প্রয়োজন যে, রাষ্ট্রায়ত্ত ব্যাঙ্কগুলিকে নামমাত্র অথবা বিনা পারিশ্রমিকে এমন বহু সরকারি কাজ করতে হয়, যা বেসরকারি বা বিদেশি ব্যাঙ্কগুলিকে আদৌ করতে হয় না। মুক্ত অর্থনীতির জমানায় এই বৈষম্যও দূর করা প্রয়োজন। উভয় ক্ষেত্রের ব্যাঙ্কের জন্য প্রয়োজন সব ব্যপারেই প্রতিযোগিতায় সমান সুযোগ। শুধুমাত্র কর্মী-সংকোচনে সরকারি ব্যাঙ্কগুলির সমস্যার সমাধান হবে না, কম সংখ্যক কর্মী নিয়ে আগামী দিনে মোকাবিলা করতে হবে অনেক বেশি চ্যালেঞ্জেরও। মানুষ এবং প্রযুক্তির মধ্যে সামঞ্জস্য এনে কত দ্রুত এই চ্যালেঞ্জের মোকাবিলা করা যায়, সেটাই এখন দেখার। 

ভ্রম সংশোধন: গত সোমবার এই কলমে প্রকাশিত রাষ্ট্রায়ত্ত ব্যাঙ্ক কর্মীর সংখ্যা ১৯ লক্ষের কিছু কম-এর জায়গায় ৯ লক্ষের কিছু কম পড়তে হবে। মুদ্রণজনিত এই ত্রুটির জন্য দুঃখিত। 


</TEXT>
</DOC>
<DOC>
<DOCNO>1010227_27desh5b.utf8</DOCNO>
<TEXT>
 ১৫ ফাল্গুন ১৪০৭ মঙ্গলবার ২৭ ফেব্রুয়ারি ২০০১ 

 পশ্চিমবঙ্গ কী পেল সামগ্রিক বরাদ্দ ২৭৬০ কোটি 

নতুন এক্সপ্রেস ট্রেন 

 আসানসোল-নিউ জলপাইগুড়ি সাপ্তাহিক 

 হাওড়া-বাঙ্গালোর সপ্তাহে দু’দিন 

 হাওড়া-ত্রিবান্দ্রম সাপ্তাহিক 

 হলদিয়া-আসানসোল দৈনিক 

 আসানসোল-ঝাঝা-অমৃতসর সাপ্তাহিক 

 শিয়ালদহ-নিউ জলপাইগুড়ি সপ্তাহে দু’দিন 

 রামপুরহাট-হাওড়া দৈনিক 

 মাতৃভুমি এক্সপ্রেস: হাওড়া-দিল্লি, হাওড়া-দেরাদুন (মরসুমি ভিড় এড়াতে, কেবলমাত্র দ্বিতীয় শ্রেণী ও স্লিপার ক্লাস) 

নতুন সাধারণ ট্রেন 

 দিঘার পথে তমলুক থেকে বাজকুল পর্যন্ত, আপাতত ডিজেল চালিত 

 একলাখি ও গাজলের মধ্যে ১ জোড়া প্যাসেঞ্জার, নতুন লাইন তৈরি হলে বালুরঘাট পর্যন্ত 

 শিলিগুড়ি-চ্যাংরাবাঁধা (নিউ মাল জং হয়ে) ১ জোড়া প্যাসেঞ্জার 

 পুরুলিয়া-আদ্রা 

 বালি-ব্যাণ্ডেল 

 খড়্গপুর-জলেশ্বর-ভুবনেশ্ব 

খেপবৃদ্ধি ও সম্প্রসারণ 

 শিয়ালদহ-নয়া দিল্লি রাজধানী এক্সপ্রেস সপ্তাহে চার দিন 

 শিয়ালদহ-দ্বারভাঙা গঙ্গা সাগর এক্সপ্রেস দৈনিক 

 চেন্নাই গুয়াহাটি এক্সপ্রেস সপ্তাহে এক দিন ডিব্রুগড় পর্যন্ত 

 নয়াদিল্লি গুয়াহাটি রাজধানী এক্সপ্রেস সপ্তাহে এক দিন ডিব্রুগড় পর্যন্ত 

 হাওড়া-গোরক্ষপুর (বারাণসীর বদলে বালিয়া ও বারাউনি হয়ে) 

নির্মীয়মাণ ৮টি নয়া লাইনে ১৮৭ কোটি 

 একলাখি-বালুরঘাট (৫০) 

 তমলুক-দিঘা (৪০) 

 হাওড়া-আমতা (৩০) 

 তারকেশ্বর-বিষ্ণুপুর (২৫) 

 নিউ ময়নাগুড়ি-যোগীঘোপা (২০) 

 লক্ষ্মীকান্তপুর-নামখানা (১৫) 

 মন্দারহিল-রামপুরহাট (৬) 

 বনগাঁ-পেট্রাপোল (১) 

চলতি ৩টি গেজ পরিবর্তন প্রকল্পে ১৪৫ কোটি 

 বাঁকুড়া-দামোদর (৫০) 

 নিউ জলপাইগুড়ি-শিলিগুড়ি-নিউ বঙ্গাইগাঁও (৮০) 

 কাটিহার-যোগবানি, রাধিকাপুর পর্যন্ত (১৫) 

২২টি ডবল লাইনের জন্য ১২২.৬৭১ কোটি 

নতুন প্রকল্প: ব্যাণ্ডেল-জিরাট, হরিশচন্দ্রপুর-কুমারগঞ্জ, বারুইপুর-মগরাহাট 

হাওড়া-শিয়ালদহ এবং বজবজ-উলুবেড়িয়ায় ২টি নতুন লাইন সমীক্ষা 

লাইন পুর্নব্যবহারযোগ্য করে তোলার জন্য ২৪৪.৩৮ কোটি 

মেট্রোপলিটান পরিবহণ প্রকল্প ২১২.৭০ কোটি 

 মেট্রো রেলে ১৫০ 

 চক্ররেলে ৫০ 

 রাণাঘাট-বনগাঁ ১.৭০ 

 বৈদ্যুতীকরণ: রাণাঘাট-গেদে (১), হাসনাবাদ-বারাসত (১) 

ওয়াগন কেনায় ১০০০ কোটি 

এই আর্থিক বছরে ২৩ হাজার ওয়াগন কেনা র সিদ্ধান্ত নেওয়া হয়েছে। এর মধ্যে রাজ্যের সরকারি ও বেসরকারি সংস্থা মিলিয়ে ১০০০ কোটি টাকার বরাত দেওয়া হবে। 

চিত্তরঞ্জন লোকোমোটিভে এই বছর ১৩০টি ইঞ্জিন তৈরি হবে। উৎপাদন ও উন্নয়ন খাতে ৪৯০ কোটি। 

সিগন্যাল, টেলি যোগাযোগ ও অন্য ক্ষুদ্র কাজে মোট ৫৩ কোটি। 

১৬টি আসন সংরক্ষণ কেন্দ্র 

ফোর্ট উইলিয়াম, শান্তিপুর, ঢাকুরিয়া, অণ্ডাল, মুর্শিদাবাদ, ডানকুনি, চুঁচুড়া, আলুয়াবাড়ি, ইসলামপুর, একলাখি, মালবাজার, পাঁশকুড়া, কোলাঘাট, বাগনান, বিষ্ণুপুর, ঝাড়গ্রাম 

ওভারব্রিজে ১৮ কোটি 

বৈদ্যুতীকরণে ৫৮.৮৩ কোটি 

বোকারো-বারসুয়াঁ (১৫), খড়্গপুর-ভুবনেশ্বর (১৫), আদ্রা-মেদিনীপুর (১৭.৩৮), ব্যাণ্ডেল-কাটোয়া (১.৪), কৃষ্ণনগর-লালগোলা (১০.০৫) 

টালিগঞ্জে ৩০ শয্যার হাসপাতাল 

৪০টি মডেল স্টেশন 

হরিশ্চন্দ্রপুর, আলুয়াবাড়ি রোড, ঘুম, মুর্শিদাবাদ, রাণাঘাট, বসিরহাট, উল্টোডাঙা, ঢাকুরিয়া, কুল্টি, সাঁইথিয়া, বজবজ, ক্যানিং, তারকেশ্বর, উলুবেড়িয়া, সাঁতরাগাছি, ডানকুনি, কোলাঘাট, কন্টাই রোড, কিষাণগঞ্জ, নিউ মাল জং, জলপাইগুড়ি, রায়গঞ্জ, শিলিগুড়ি টাউন, মালবাজার, কৃষ্ণনগর রোড, বারাসত, মধ্যমগ্রাম, গড়িয়া, টলিগঞ্জ, আণ্ডাল, লাভপুর, বারুইপুর, ঘুটিয়ারি শরিফ, শ্রীরামপুর, বাগনান, ঝাড়গ্রাম, গড়বেতা, তমলুক, ডালখোলা, মেচেদা, বিষ্ণুপুর 

যাত্রী স্বাচ্ছন্দ্যে ৩৬ কোটি 

বিশেষ পর্যটন প্যাকেজ-সহ দার্জিলিং হিমালয়ান রেলের উন্নয়ন 

মালদায় রেল-সংগ্রহশালা 


</TEXT>
</DOC>
<DOC>
<DOCNO>1010101_1cal9.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

বন্দরে ৫ গুণ কর বাড়াল পুরসভা অশোক সেনগুপ্ত কলকাতা কলকাতা বন্দরের পুরকর পাঁচ গুণ বাড়িয়ে দিল পুরসভা। 

প্রায় দু’বছর আগে পুরসভা বন্দর-কর্তৃপক্ষের কাছ থেকে চলতি করের চেয়ে ১০ গুণ বেশি কর আদায় করতে উদ্যোগী হয়। আলাপ-আলোচনার পরে সম্প্রতি ওই কর পাঁচ গুণ বাড়ানোর সিদ্ধান্ত নেওয়া হয়েছে। পুরসভার ডেপুটি কমিশনার (রাজস্ব-সদর) এন কে রায় জানান, এত দিন বন্দর-কর্তৃপক্ষ প্রতি তিন মাসে ৩৩ লক্ষ টাকা কর দিতেন। এ বার থেকে এই করের পরিমাণ হল এক কোটি ৬৫ লক্ষ টাকা। বন্দর-কর্তৃপক্ষ এই বাড়তি কর দিতে রাজি। কিন্তু তাঁদের মতে, পুরসভার কাছে কর বাবদ বন্দরের কোনও টাকা বকেয়া নেই। পুর-কর্তৃপক্ষ অবশ্য বলছেন, তাঁরা বকেয়া কর বাবদ বন্দরের কাছে প্রায় ৪০ কোটি টাকা পাবেন। পুর-কর্তৃপক্ষ ’৯৬ সাল থেকে নতুন হারে বন্দরের কর নিতে চাইছেন। বন্দর-কর্তৃপক্ষের বক্তব্য, তাঁরা চলতি অার্থিক বছরের জুন পর্যন্ত পুরকর দিয়েছেন। যে-হেতু সবে আলোচনার শেষে নতুন করের হার ধার্য হয়েছে, তাই এর পর থেকে তাঁরা ওই হারে কর দেবেন। 

কলকাতা বন্দরের অফিসার অন স্পেশ্যাল ডিউটি অসীম মুখোপাধ্যায় জানান, চুক্তি অনুযায়ী প্রতি ছ’বছর অন্তর বন্দরের করযোগ্য জমি ও সম্পত্তির মূল্যায়ন করার কথা পুরসভার। ১৯৮৪ সালের পরে পুর-কর্তৃপক্ষ ওই মূল্যায়ন করেননি। পুরসভা গত প্রায় ১৬ বছরের বর্ধিত বার্ষিক মূল্যায়ন সুদে-আসলে ধার্য করতে চাইছিল। বন্দর-কর্তৃপক্ষ তাতে আপত্তি জানান। তাঁরা প্রশ্ন করেন, পুর-কর্তৃপক্ষ নিজেদের সীমাবদ্ধতা বা দোষে এত দিন বন্দরের সম্পত্তির নতুন মূল্যায়ন করেননি। বন্দর তার দায় নেবে কেন? 

পুরকরের পরিমাণ ধার্যের জন্য সম্পত্তি ও জমির মূল্যায়ন সব চেয়ে আগে দরকার। ১৯৭০ সালে পুরসভার সঙ্গে বন্দর-কর্তৃপক্ষের স্বাক্ষরিত চুক্তি অনুসারে পুরকরের বার্ষিক মূল্যায়নের জন্য বন্দরের জলাশয়, জমি, রাস্তা, রেললাইন চার রকম সম্পত্তির নির্দিষ্ট দাম ধার্য হয়। সেই অনুযায়ী বন্দরের জমির উপরে কর ধার্য হয়েছিল। পুরসভার বক্তব্য, এখন বন্দর এলাকায় জমির দাম গড়ে কম করেও দু’লক্ষ টাকা কাঠা। বন্দর-কর্তৃপক্ষ অবশ্য দাবি করেছেন, কেবল ৩০ বছর আগেকার চুক্তি-বলেই নয়, ১৮৯০ সালের ‘ক্যালকাটা পোর্ট ট্রাস্ট অ্যাক্ট’-এর চতুর্থ অধ্যায়ে উল্লেখ করা জমির মূল্য কর নির্ধারণের ক্ষেত্রে বিবেচনা করা হয়েছে। ১৯৮০ সালের কলকাতা পুরসভা আইনের ১৭১ (৭) ধারাতেই এই কথা বলা আছে। সুতরাং পুরসভা চাইলেই বন্দরের জমির কর সম্পর্কে ইচ্ছামতো নতুন সিদ্ধান্ত নিতে পারবে না। 

পুর নথিতে বন্দরের মোট জমির পরিমাণ এক লক্ষ ৮০ হাজার কাঠা। তার মধ্যে প্রায় ১০ হাজার কাঠা জমিতে রেললাইন, রাস্তা প্রভৃতি রয়েছে। ওই জমির জন্য পুরসভা কোনও কর নিচ্ছে না। কর নির্ধারণের জন্য জলাশয়ের মূল্য ধার্য করা হয়েছে কাঠা-পিছু ১৫০ টাকা। সাধারণ জমির দাম ধরা হয়েছে কাঠা-পিছু এক হাজার টাকা। পুরকর ও করের পরিমাণ ঠিক করতে নিয়ম অনুসারে বাইরের কাউকে ভাড়া দেওয়া অংশ ও ভাড়ার পরিমাণ বিবেচনা করতে হয়। 

১৯৮৪ সালের মূল্যমান অনুসারে কলকাতায় বন্দর-কর্তৃপক্ষের জমির অ্যানুয়াল ভ্যালুয়েশন বা বার্ষিক মূল্যমান ধরা ছিল প্রায় পাঁচ কোটি টাকা। পুরসভার আবেদনে বন্দর-কর্তৃপক্ষ জানিয়েছেন, প্রতি মাসে বন্দর এলাকার জমি ভাড়া দিয়ে প্রায় এক কোটি ২০ লক্ষ টাকা আদায় হয়। পুর-কর্তৃপক্ষ চাইছিলেন বছরে পরিমাণটি ৩২ কোটি টাকা হোক। শেষ পর্যন্ত পরিমাণটি বেড়ে হয়েছে ১৬ কোটি ৫০ লক্ষ টাকা। বন্দর-কর্তৃপক্ষ জানিয়েছেন, ’৮৪ সালের হিসাবে প্রতি কোয়ার্টারে তাঁদের কাছে কর বাবদ ৩৩ লক্ষ টাকার বিল পাঠায় পুরসভা। এর থেকে হাওড়া সেতুর নির্ধারিত কর কেটে বাকি টাকা পুরসভাকে মিটিয়ে দেওয়া হয়। 

পুরসভার এক পদস্থ অফিসার জানান, ১৯৭০ সালের চুক্তির বদলে নতুন চুক্তি করে নতুন হারে জমির মূল্যমান ধার্য করতে উদ্যোগী হবে পুরসভা। বন্দর-কর্তৃপক্ষ বলেন, ওই চুক্তি পরিবর্তন করতে চাইলে তাঁরা আপত্তি জানাবেন। কারণ, কেবল ১৮৯০-এর ‘ক্যালকাটা পোর্ট ট্রাস্ট অ্যাক্ট’ নয়, ১৯৬৩ সালের ‘মেজর ট্রাস্ট অ্যাক্ট’-এর ভিত্তিতে ওই চুক্তি হয়েছিল। বন্দর পুরোপুরি জনসেবামূলক পরিষেবা সংস্থা, বাণিজ্যিক সংস্থা নয়। পুরসভা ইচ্ছামতো কর চাইলে বন্দর-কর্তৃপক্ষ তা দেবেন না বলে বন্দরের এক পদস্থ অফিসার জানান। 


</TEXT>
</DOC>
<DOC>
<DOCNO>1010131_alochona.utf8</DOCNO>
<TEXT>


১৫ মাঘ ১৪০৭ সোমবার ২৯ জানুয়ারি ২০০১

কলকাতার কড়চা

পথ-সরস্বতী

পুস্তক পরিচয়

১.. প্রজাপতিদের আমরা দেখি, কিন্তু কতটা চিনি

২.. দেশের কথা থাকলে

ভাল হত

৩.. অরণ্যের অধিকারই

প্রথম শর্ত

৪.. টুকরো ৫.. খবর বেস্টসেলার

চিত্রকলা ও ভাস্কর্য

মানুষের মোটামুটি রক্ত দিয়ে

লাল রঙ


</TEXT>
</DOC>
<DOC>
<DOCNO>1010716_kolkata.utf8</DOCNO>
<TEXT>


৩১ আষাঢ় ১৪০৮ সোমবার ১৬ জুলাই ২০০১

আরও খবর

স্টাফ রিপোর্টার: বিদ্যুৎ বিভ্রাটে পলতায় রবিবার বিকেলে বিদ্যুৎ অচল হয়ে পড়ে পলতার বিভ্রাট, জল সরবরাহ প্রকল্প। ফলে এ জলে টান দিন বিকেল থেকে নগরীতে সন্ধ্যা পর্যন্ত গঙ্গা থেকে জলই তোলা যায়নি পলতায়।

শর্মিষ্ঠা অঙ্ক-অলিম্পিয়াডে গোস্বামী: অনন্য আন্তর্জাতিক গণিত কলকাতার চার জন অলিম্পিয়াডে পদক পেয়েছে কলকাতার চার ছাত্র। এক জন পেয়েছে স্বর্ণ, দু’জন রৌপ্য এবং চতুর্থ জন ব্রোঞ্জ।

ফ্রিজের নিজস্ব দরজা উড়ে সংবাদদাতা: রবিবার সকালে পড়ল পাশের হঠাৎ প্রচণ্ড বিস্ফোরণে কেঁপে বাড়ির ওঠে সল্টলেকের বি জানালায় ই ব্লক। বি ই ২০৪ নম্বর বাড়ির ফ্রিজের কমপ্রেসার ফেটে সেটির দরজা উড়ন্ত সসারের মতো সশব্দে আঘাত করে ২০৫ নম্বর বাড়ির জানালায়।

মশা মারতে এ সরকারকে সঙ্গে বার রেখে কাজ

পুলিশ ডাকছে করতে চান বিরোধী পুরসভা নেতা

কলকাতার ভেড়ি বাঁচাতে উদ্যোগ বিশ্ব বন্যপ্রাণী সংস্থার

চার তলা থেকে অগ্নিযুগের দলিল পড়ে নিয়ে

মৃত্যু জাদুঘর ‘অগ্নিপথ’ পরিচারকের

সেলুলয়েডে লেডি রাণু,

‘দ্য লাস্ট লেডি’

পুজোর আগেই পাঠক-স্বার্থে ‘পরিচ্ছন্ন’ পুরনো ভবন

কলকাতার বদলাচ্ছে ব্রিটিশ অাশা কাউন্সিল

প্রথম সাঁওতাল নায়ক শহরে

প্রকৃতিকে ছুঁতে নাট্য কোলাজ

লেকটাউনের সারদা পল্লিতে জাগ্রত সঙ্ঘের উদ্যোগে বিনা খরচে বস্তির প্রায় দেড়শো শিশুকে হেপাটাইটিস-বি-র টীকা দেওয়া হল। অনুষ্ঠানে আগাগোড়া থেকে উৎসাহ দিয়ে গেলেন পি কে বন্দ্যোপাধ্যায় এবং দিব্যেন্দু বড়ুয়া।  অশোক মজুমদার।


</TEXT>
</DOC>
<DOC>
<DOCNO>1010101_1cal2.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

শিক্ষা মিশিয়ে বিনোদনের নতুন সরণি এখন বাইপাস শোভন তরফদার  কলকাতা যে-রাস্তা দিয়ে চলেছি আর যে-সময়টায় দাঁড়িয়ে রয়েছি, তার মধ্যে আশ্চর্য একটা মিল। ডিসেম্বরের এই ৩১ যেমন দুই সহস্রাব্দের মধ্যে মায়াবি এক সাঁকো, তেমনই কলকাতার ‘যা ছিল’ এবং ‘যা হবে’র মধ্যে ঝকঝকে সংযোগসেতু এই ইস্টার্ন মেট্রোপলিটান বাইপাস। এ বার নবীনবরণের দিন এল। বর্ষশেষের এই কলকাতাও তো বারো মাসের থোড়-বড়ি-খাড়ায় ধুঁকতে থাকা মহানগরী নয় আর। যেন শতাব্দীর সমস্ত ক্লান্তি মুছে ফেলে সহস্রাব্দের শেষ শীতের অপরাহ্ণে নতুন করে উল্লাসে মেতে উঠছে নগরী। 

‘নতুন করে’ই। কারণ, আসন্ন শতাব্দী কিংবা সহস্রাব্দ যা-ই বলুন না কেন, আমজনতার আনন্দধারা কিন্তু বদলে গিয়েছে অনেকটাই। চিড়িয়াখানা, ভিক্টোরিয়া মেমোরিয়াল, ময়দান বা জাদুঘরের পাশে মহানগরীর বিনোদন-মানচিত্রে দ্রুত উঠে আসছে বাইপাসের ধার ঘেঁষে বিজ্ঞাননগরী, এনার্জি পার্ক, নিক্কো পার্ক, নলবন বোটিং কমপ্লেক্স, অ্যাকোয়াটিকা বা উল্টো মুখে পাটুলিতে সদ্য গড়ে ওঠা ক্লাউন টাউন। 

নিছক ‘এন্টারটেইনমেন্ট’ নয়, নয়া সহস্রাব্দ দাবি করছে ‘ইনফো-টেইনমেন্ট’। খেলার পাশাপাশি খেলাচ্ছলে অনেক কিছু শিখে নেওয়াটাও জরুরি। ‘‘আমি বলি, এডুটেইনমেন্ট’। মজা করতে করতেই শিশুরা জেনে ফেলবে বিজ্ঞানের খবরাখবর,’’ জানালেন বিজ্ঞাননগরীর ডিরেক্টর টি কে গঙ্গোপাধ্যায়। সেই কাজে তিনি যে সফল, ঊর্মিমালা, দেবাঞ্জন বা হুমা ফতেমার মতো ছোটরাই প্রমাণ। ঢাউস স্পেস থিয়েটারের দিকে তাকিয়ে যখন ছোট্ট মহম্মদ সিদ্দিকির চোখে বিস্ময়, একটু দূরেই থইথই ভিড় নিক্কো পার্কে তখন রিভার কেভ রাইড কিংবা ওয়াটার কোস্টারের লাইনে এক দঙ্গল শিশু। তবে খেয়াল করলে স্পষ্টই ধরা পড়ে, শিশুদের সঙ্গে সঙ্গে বয়স্ক চোখেও ঝিলিক দিচ্ছে আলো। নিক্কো পার্ক এমনই এক জায়গা, যেখানে এলে ছোটরা কেমন বড় হয়ে যাচ্ছে আর বড়দেরও যেন ফিরে আসছে সেই ছোটবেলা। তা না-হলে বাবার হাত ছাড়িয়ে টলমলে পায়ের মনজিন্দর কেন একা একাই গিয়ে বসবে কেবল কারের সিটে আর কেনই বা বিরাটির গৃহবধূ রুপালি বন্দ্যোপাধ্যায় বলবেন যে, তাঁরও দিব্যি লাগে ওই সব রাইডগুলিতে চড়তে। 

গোটা পরিবারের বিনোদন ঠিক আছে, কিন্তু আর একটি জায়গাও তো চাই, যেটা একেবারে শিশুদেরই নিজস্ব। ক্লাউন টাউন। মাত্র এক থেকে শুরু করে একদম কৈশোরে পা দেওয়া ছোটদের জন্য নানা মজা নিয়ে হাজির চলন্ত চার্লি। ছড়ি হাতে ছোট্ট ভবঘুরে। 

আসলে বদলে যাচ্ছে ভাল লাগার ধরন। টেলিভিশনে গোটা দুনিয়ার চলচ্ছবি থাকলে স্বাভাবিক ভাবেই ছোট-বড় সবার মনের খোরাকের ধাঁচ পাল্টাবে। ‘কিংবা সে যদি আজ বিলাতেই ছোটে/ইংরেজ হবে সবে বুট-হ্যাট-কোটে’ কলকাতাকে নিয়ে এক দিন মজা করেছিলেন রবীন্দ্রনাথ। ইংরেজ আমরা কতটুকু হয়েছি বা হতে পারিনি এখনও, সেই তর্কে না-ঢুকেও স্বচ্ছন্দেই বলে দেওয়া যাচ্ছে, রাজারহাটের নির্মীয়মাণ নিউ টাউনের মধ্যে গড়ে ওঠা ‘অ্যাকোয়াটিকা’ বস্তুত এক টুকরো বিদেশ। এত দিন কোথায় ছিল আনন্দের এই বিপুল শরীরী প্লাবন? দেহের নানা উত্তল-অবতলে আলতো শীতটুকু এলিয়ে জলকেলিতে মেতেছেন বাঙালি মধ্যবিত্ত, বিভিন্ন ওয়াটার রাইডে ভেসে যাচ্ছে স্নান-পোশাকের শরীর এই ঘটনাই প্রমাণ যে, মজার সঙ্গে সাহসিকতা মিলিয়ে অহেতুক কুণ্ঠা ছুড়ে ফেলে দিতেও আর কোনও আপত্তি নেই তাঁদের। 

এবং কুণ্ঠা নেই তাঁদেরও, যাঁরা শুধু কিছুটা সময় একটু নিভৃতিতে কাটাতে চেয়ে সরাসরি চলে আসছেন নলবনে। সামনে প্যাডেল বোট আর শিকারার আলপনা আঁকা জল। তাঁদের কথা: ‘‘ময়দানে এত লোক যে, সেখানে আর যাওয়া যায় না। তাকালেই কোনও না-কোনও চেনা মুখ। এই জায়গাটা এত নিরিবিলি...।’’ কী বলা যাবে প্রেমের এই উচ্চারণকে? সেই সনাতনী সঙ্কোচে ভরা? কিন্তু দেখুন, ‘সাড়ে চুয়াত্তর’ ধাঁচে সেই পুরনো এবং গোপন ভালবাসাবাসির ছকেও তা হলে চিরকেলে ময়দান বা ভিক্টোরিয়া-চত্বরকে হটিয়ে দিয়ে ঢুকে পড়ছে অধুনা ‘বাইপাস’ নামে পরিচিত সেই রাস্তা। 

এই রাস্তাই সহস্রাব্দের নতুন গতিপথ। কিন্তু নাছোড়বান্দা ধন্দ তবু কাটে না! বাইপাসের ধারে নতুন এই সব বিনোদনকেন্দ্রে যাঁরা আজ ভিড় জমিয়েছেন, তাঁরাই কি এই মহানগরীর একমাত্র মুখ? পার্ক করা গাড়ির উইণ্ডস্ক্রিনে এইমাত্র যে-সুবেশার নিখুঁত চোখ দু’টি ভেসে উঠল কিংবা যাঁরা ট্যাক্সিতে এসেছেন, হয়তো বা বাসেও তাঁরা ছাড়া আর কেউই কি এই কলকাতার নতুন যুগসূচনার প্রতিনিধি নন? তা হলে যে আমরা এত কাল শুনেছিলাম, এই নগরী নানা মুখের মিছিলে তৈরি করে মহামিলনের আশ্চর্য বর্ণমালা? 

তুমুল বেগে তখন ছুটে চলেছে গাড়ি। দেখতে পাচ্ছি, রাস্তার ধারে কী পরম আনন্দে অজস্র শিশু খেলাধূলায় মশগুল। খেলাধুলা, নাকি স্রেফ ধুলোখেলা? চায়ের দোকানের পাশে পুতুলের সংসার সাজিয়ে বসেছে একরত্তি মেয়ে আর কাগজ পাকিয়ে বল বানিয়েছে ছেলেরা। 

হ্যাঁ, এরাও নতুন সহস্রাব্দের শরিক। বাইপাসের ধারে সকলের সঙ্গে এদেরও শুভেচ্ছা জানিয়ে, ওই তো অস্ত গেল সহস্রাব্দের শেষ সূর্য। 


</TEXT>
</DOC>
<DOC>
<DOCNO>1010111_6pustak3.utf8</DOCNO>
<TEXT>
 ২২ পৌষ ১৪০৭ শনিবার ৬ জানুয়ারি ২০০১

 পুস্তক পরিচয় ৩.. আধ্যাত্মিক চিন্তার বিশ্লেষণ ছাড়া ইতিহাস অপূর্ণ রমাকান্ত চক্রবর্তী বিজয়কৃষ্ণ গোস্বামীর জীবন ও মনন, একটি সমীক্ষা। তৃপ্তি চৌধুরী, সুজাতা মুখোপাধ্যায়। প্রগ্রেসিভ পাবলিশার্স, ১৫০.০০ মধ্যযুগ বিলীয়মান। আধুনিক যুগ ঔপনিবেশিক ভারতে তথা বঙ্গে দুষ্প্রতিরোধ্য। এমন একটা সময়ে আমাদের দেশে বহু বিশিষ্ট সাধকের অভ্যুদয় হয়েছিল। তাঁরা এই বলতে চেয়েছিলেন যে, সনাতন ধারার আধ্যাত্মিক মানসকে গুটিয়ে ফেলে যান্ত্রিক আধুনিকতাকে বরণ করলে সর্বনাশ হবে। বিশিষ্ট সাধকদের অন্যতম ছিলেন বিজয়কৃষ্ণ গোস্বামী। তাঁর সাধনা ও জীবনধারা ছিল অসাম্প্রদায়িক। তিনি কখনও কখনও বৈষ্ণবভাবাপন্ন সাধুর রূপে উল্লিখিত হলেও তাঁর প্রধান এক শিষ্য কুলদানন্দ ব্রহ্মচারী নীলকণ্ঠবেশধারী সন্ন্যাসীরূপে খ্যাত ছিলেন। বিজয়কৃষ্ণ গৃহস্থ সন্ন্যাসী ছিলেন। তাঁর ধর্মীয় ভাষণ ছিল প্রতিভাদীপ্ত এবং শক্তিশালী। তাঁর কথাবার্তা ছিল চমৎকার। তাঁর ‘ভাব’ এবং তার প্রকাশ ছিল উন্মাদনাকর। তাতে ছিল চিত্তাকর্ষ নাটকীয়তা। 

 তৃপ্তি এবং সুজাতা এ সব ভাবভক্তির ও হয়তো উপভোগ্য জাদুবিদ্যার বিবরণে নিবিষ্ট হয়ে না থেকে সম্পূর্ণ ঐতিহাসিক গবেষণার পদ্ধতি অবলম্বন করে এটাই দেখিয়েছেন যে, ব্রাহ্ম ধর্মের সঙ্গে বহু কাল ধরে সম্পৃক্ত হয়ে থাকার জন্য বিজয়কৃষ্ণের একটা পার্থিব অথবা সাংস্কৃতিক প্রাসঙ্গিকতা সর্বদাই ছিল। চতুর্থ এবং পঞ্চম অধ্যায়ে বিষয়টির আলোচনা খুবই ভাল লেগেছে। তুলনা সর্বদা কাম্য না হলেও এটা বোধ হয় বলা যায় যে, রামকৃষ্ণের নামাঙ্কিত মিশনে প্রচলিত রাজনীতির স্থান ছিল না, কিন্তু বিজয়কৃষ্ণের অনেক অনুগামী সক্রিয় ভাবে রাজনীতির সঙ্গে যুক্ত হয়ে থেকে ভালই করেছিলেন। কিন্তু তাঁরা কেউ পার্থিব রাজনীতির কোনও আধ্যাত্মিক অভিধা খুঁজে সময় নষ্ট করেননি। বিপিনচন্দ্র পাল, অশ্বিনীকুমার দত্ত, সতীশচন্দ্র মুখোপাধ্যায়, মনোরঞ্জন গুহঠাকুরতা প্রমুখ বিজয়কৃষ্ণের ভাবধারার দ্বারা অনুপ্রাণিত হয়ে যে সব গুরুত্বপূর্ণ কাজ করেছিলেন, তার তথ্যপূর্ণ বিবরণ এই সুরচিত গ্রন্থে আছে। 

 গ্রন্থটির একটাই ত্রুটি। তা হল এই যে এখানে বিজয়কৃষ্ণের আধ্যাত্মিক অভিজ্ঞতার এবং চিন্তার বিশেষ কোনও বৈচারিক বিশ্লেষণ নেই। এই বিষয়টি সম্বন্ধে শোভারানি বসু নামক গবেষিকা তাঁর ‘সাম মিস্টিকস অব মডার্ন ইণ্ডিয়া’ (১৯৭৯) শীর্ষক গ্রন্থে বিস্তৃত ভাবে আলোচনা করেছিলেন। গ্রন্থটি এখানে উল্লিখিত হয়নি। ইতিহাসের আলোচনায় আধ্যত্মিক চিন্তার বিশ্লেষণ না করাই একটা রীতি। কিন্তু ইতিহাস তাতে পূর্ণতা পায় না। পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010114_rajya.utf8</DOCNO>
<TEXT>


কমলালেবুর বাগানে ঢুকতেই এক জঙ্গি ছুুটে গেল যেন চিতা বহু ইউনিট বিকল, ব্যাপক লোডশেডিং শিলান্যাসে মমতা বন্যার্তদের ত্রাণে দিলেন ত্রিপল কুকুর কমছে দেখে নাগা জঙ্গির গন্ধ পায় পুলিশ খতম তালিকায় চার মন্ত্রী: ক্ষিতি হুমকির মুখে ভেড়ি কাটা নামেই, ইছামতীতে প্রহসন কাটোয়ায় পুলিশ বন্যার্তদের পাশে তৃণমূল-সিপিএম সংঘর্ষ মঙ্গলকোটে জগদ্ধাত্রীর ভাসান দেখতে গিয়ে খুন কলকাতার অদূরে: রায়চক


</TEXT>
</DOC>
<DOC>
<DOCNO>1010712_kothae.utf8</DOCNO>
<TEXT>


২৭ আষাঢ় ১৪০৮ বৃহস্পতিবার ১২ জুলাই ২০০১

তুলির টানে দরজা খোলা ‘স্টুডিও’

বিষণ্ণ এক আলো, সঙ্গের ছবির মেয়েটির সারা গায়ে। বসে আছে মনমরা হয়ে। দেখলেই মনে পড়ে যায় ‘ওই জানালার কাছে বসে আছে করতলে রাখি মাথা...’। এই সময়ের অলি-গলি-পাকস্থলীর সুর হয়তো এ ভাবেই ক্যানভাসে ফোটাতে চান ‘দ্য স্টুডিও’র সদস্য প্রবীর কুমার মজুমদার। ওঁর সতীর্থরা অবশ্য সবাই এমন বিষাদে নেই। কেউ গেছেন গাছের কাছে, কেউ বা হেথা নয়, হেথা নয়, অন্য কোনখানে। বিচিত্র ভাবনা বিচিত্র বিষয় নিয়ে অনুরাধা বসাক, অনিতা প্রসাদ, জন লরেন্‌স, করবী মৌলিক, মৈত্রেয়ী চট্টোপাধ্যায়, নবনীতা বন্দ্যোপাধ্যায়, পলি দাস, অনিতা রায়, সুচিতা আগরওয়াল প্রমুখের স্টুডিওতে এখন সাধারণের প্রবেশ অবাধ।

অ্যাকাডেমি অব ফাইন আর্টস: সেন্ট্রাল গ্যালারি। ৩-৮টা। ‘দ্য স্টুডিও’ গ্রুপের ছবি। ১৪ তারিখ পর্যন্ত।।

 চিত্রকলা নাটক 

 টি লাউঞ্জ, রাণু মুখার্জি ওবেরয় মঞ্চ গ্র্যাণ্ড: (অ্যাকাডেমি): ১০-৫টা। সন্ধ্যা ৬-৩০। প্রতিষ্ঠিত ‘তরবারি ও তরুণ সুমঙ্গল’। শিল্পীদের থিয়েটার শিল্প ওয়ার্কশপ। শিবির। নাটক ও অংশগ্রহণে নির্দেশনা- পার্থ অশোক ভট্টাচার্য, মুখোপাধ্যায়। রোহিতা আগরওয়াল, মধুসূদন মঞ্চ: আনন্দ দাস, সন্ধ্যা ৬-৩০। বিরাজ পাল, ‘দুই বুড়ো’। মলয়চন্দন থিয়েটারওয়ালা। সাহা, নাটক- অশোক কাঞ্চনমালা মুখোপাধ্যায়। ঘোষ, নির্দেশনা- দেবাশিস বিপ্লবকেতন দাস, ইউজিন চক্রবর্তী। দত্ত, পার্থ শ, দীপঙ্কর সুজাতা সদন: দাশগুপ্ত, সন্ধ্যা ৬-৩০। অভিজিৎ দত্ত ‘জোয়ার ও অরুণাভ ভাঁটা’। নিভা কর্মকার। আজ আর্টস। শেষ। নির্দেশনা- অশোক চট্টোপাধ্যায়। 

 নাচের মঞ্চে 

 পদাতিক ডান্স সেন্টার: পণ্ডিত বিরজু মহারাজের পরিকল্পনায় চার বছরের বেশি বয়সের শিশুদের কত্থক কর্মশালা। যোগাযোগ ২৪৭-৬০৮৭। 

 চলচ্চিত্র 

 নন্দন (১): সন্ধ্যা ৬টা। ‘সীমাবদ্ধ’। পরিচালনা- সত্যজিৎ রায়। সত্যজিৎ রায়ের ৮০ বছর পূর্তি উপলক্ষে নন্দন ও সত্যজিৎ রায় আর্কাইভ-এর আয়োজন। বিনামূল্যে সীমিত সংখ্যক প্রবেশপত্র দুপুর ২টো থেকে নন্দন কাউন্টারে পাওয়া যাবে। 

 অ্যাকাডেমি অব ফাইন আর্টস: ওয়েস্ট গ্যালারি। ৪-৮টা। ‘ফর্ম অ্যাণ্ড ফরমেশন’। উমা দত্তের গ্রাফিক্সের প্রথম একক প্রদর্শনী। কাল শেষ। 

 নর্থ গ্যালারি। ৩-৭টা। শম্ভুনাথ পালের ছবি। বিষয় নৌকা। কাল শেষ । 

 নিউ সাউথ গ্যালারি। ৩-৮টা। ‘সময়’ শিল্পীগোষ্ঠীর প্রথম প্রদর্শনী। অংশগ্রহণে কান্তি চৌধুরি, ইন্দিরা হালদার, সঞ্জীব দাস, অপর্ণা মজুমদার ও তপন চক্রবর্তী। ১৪ তারিখ পর্যন্ত। 

 আশুতোষ হল (ভারতীয় জাদুঘর): ১১-৬টা। ‘অন্তহীন যাত্রা’। ‘বারাসাত ইনার আই কলেজ অব আর্ট’-এর বার্ষিক প্রদর্শনী। ১৫ তারিখ পর্যন্ত। 

 বিড়লা অ্যাকাডেমি অব আর্ট অ্যাণ্ড কালচার: ৪-৮টা। বিড়লা অ্যাকাডেমির বার্ষিক পুরস্কারপ্রাপ্ত ছবি। ২৯ তারিখ পর্যন্ত (সোমবার ও ছুটির দিন বাদে)। 

 গ্যালারি ৮৮: ১১-৭টা (সোমবার ২-৭টা)। অশোক মল্লিকের অ্যাক্রিলিক ও তেলরঙের ছবি। ২৮ তারিখ পর্যন্ত (রবিবার বাদে)। 

বিবিধ গানের আসরে

অ্যাকাডেমি বিবেকানন্দ হল অব ফাইন আর্টস: (রামকৃষ্ণ মিশন সাউথ ইনস্টিটিউট অব গ্যালারি। কালচার): সন্ধ্যা ৩-৮টা। বই ৬টা। বাজার। ৮০ কণ্ঠসঙ্গীত-মোহনলাল শতাংশ মিশ্র। তবলায় গোপাল পর্যন্ত ছাড়। মিশ্র, হারমোনিয়ামে আয়োজনে কৌশিক পারেল। ‘ইউনিভার্সাল বুক শপ’। ১৪ তারিখ পর্যন্ত। শরৎ সদন (২): বিকেল ৫টা। ইমামি কণ্ঠসঙ্গীত-সুকুমার ল্যাণ্ডমার্ক ভড় ও শুভাশিস স্টোর: ১২-৮টা। মুখোপাধ্যায়। ‘র‍্যাণ্ডম তবলা-বিষ্ণুপদ হাউস’ বেরা। সঙ্গতে প্রকাশনের অপূর্ব মান্না, অশোক বইয়ের মুখোপাধ্যায়, প্রদর্শনী। অভিজিৎ চক্রবর্তী ও ১৫ তারিখ অনির্বাণ পর্যন্ত। চক্রবর্তী। আয়োজনে ‘ইণ্ডিয়ান মিউজিক সিগাল বুক অ্যাণ্ড কালচারাল স্টোর অ্যাসোসিয়েশন’। (স্বভূমি): ২-৯টা। পেঙ্গুঈন, ফেবার অ্যাণ্ড ফেবার, ভাইকিং, লেডিবার্ড প্রমুখ প্রকাশকের বইয়ের প্রদর্শনী ও বিক্রয়। ১৫ তারিখ পর্যন্ত।

 অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১ 


</TEXT>
</DOC>
<DOC>
<DOCNO>1010206_3cine1.utf8</DOCNO>
<TEXT>
 ২০ মাঘ ১৪০৭ শনিবার ৩ ফেব্রুয়ারি ২০০১

 সিনেমা সমালোচনা ১.. করিশমার অস্কার পাওয়া উচিত অর্জুন চক্রবর্তী জুবেদা 

 করিশমা, মনোজ বাজপাই, রেখা 

 একেবারে অন্য রকম। ‘অঙ্কুর’ থেকে ‘মাম্মো’ অবধি সব ছবিতেই শ্যাম বেনেগালের একটা নির্দিষ্ট প্যাটার্ন আছে। এ ছবিতে পরিচালক সেটা ছেড়ে বেরিয়ে আসতে চেয়েছেন। 

 কাস্টিংটাই দেখুন! মুখ্য ভূমিকায় করিশমা কপূর। এবং কী অসাধারণই না মানিয়েছে করিশমাকে! পঞ্চাশের দশকের নাচ, গ্ল্যামার, পার্টি, ফ্যাশনসবই মোক্ষম ভাবে অভিনয়ের আঁচে ফুটিয়ে তুলেছেন তিনি। চিত্রনাট্যকার খালিদ মহম্মদ জুবেদার জীবনের নানা দিক তুলে ধরতে গিয়ে বেছে নিয়েছেন জুবেদার ছেলেকে। সে এখন সাংবাদিক। তার চোখে ফুটে উঠছে বিভিন্ন চরিত্রের পরিপ্রেক্ষিতে জুবেদা কেমন ছিল! 

 মাঝেমধ্যে জুবেদার লেখা ডায়েরিও ভেসে ওঠে। শুধু জুবেদা কেন, প্রত্যেকটি চরিত্রের সমস্যার মূলে পৌঁছতে চেয়েছেন পরিচালক। যেমন ৫২ সালেও ভারতের মুসলমান পাকিস্তান থেকে ভারতে ফিরে এসে মনে করেন ভারতে তাঁর স্থান নেই। জুবেদাকে তার স্বামী ভীষণ ভালবাসেন, তা সত্ত্বেও কোনও প্রতিবাদ ছাড়াই জুবেদাকে তালাক দিয়ে পাকিস্তানে ফিরে যান, নিজের বাবার কথা অমান্য করতে পারেন না। জুবেদার দোর্দণ্ডপ্রতাপ বাবার সঙ্গে যে নারীর অবৈধ সম্পর্ক আছে, সেই নারী জুবেদাকে ঠেলে দেন পোলো চ্যাম্পিয়ন জয়সলমিরের রাজার দিকে। গড়ে ওঠে আর একটা অবৈধ সম্পর্ক, তার মাশুল মৃত্যু। 

 রাজেন কোঠারির ক্যামেরা অনবদ্য। ৫২ সালের ফটোগ্রাফির দিকটা বজায় রেখেছেন আজকের ক্যামেরা ও আলো দিয়ে। 

 গানগুলো সেরকম মাত্রা পায়নি। তখনকার দিনের গান যেমন হত বা তার গায়কি, স্টাইল, এখনকার এ আর রহমান আমাদের সেখানে নিয়ে যেতে অক্ষম। সেই জন্য জাভেদ আখতারের সুন্দর কথাগুলো হারিয়ে যায়। একমাত্র লতা মঙ্গেশকরের টাইটেল গানটা মনে থাকবে। 

 অভিনয়? করিশমার অস্কার পাওয়া উচিত। মান-অপমান, লজ্জা, ভালবাসা, এমনকি প্রসব যন্ত্রণার চিৎকারকে এমন এক বিশ্বাসের জায়গায় নিয়ে যায়, যা ভারতীয় চলচ্চিত্রে এই প্রথম। রাজারূপী মনোজ বাজপাই আবার প্রমাণ করলেন যে তিনি একজন অতি সক্ষম অভিনেতা। রাজপুত মানেই যে ফর্সা, লম্বা, টানা টানা চোখ হতে হবে, তা নয়। আমি রাজস্থানে ছিলাম বলে জানি। 

 জুবেদার বাবা অমরীশ পুরি। মা সুরেখা সিক্রি, বাবার অবৈধ নারী লিলেট দুবে, রাজার ছোট ভাই, জুবেদার স্বামী, শ্বশুরপ্রত্যেকে অসাধারণ। মনেই হয় না অভিনয় করছেন। রেখা হতাশ করেছেন। মনোজের স্ত্রী হিসেবে তিনি বড় হলেও বেমানান। ওঁর চোখে সেই স্ফুলিঙ্গ দেখতে পেলাম না। শক্তি কপূর এ ছবিতে অভিনয় করার সময় গুলিয়ে ফেলেছেন যে, এটা শ্যাম বেনেগালের ছবি, না ডেভিড ধাওয়ানের ছবি। 

 ছবিটা দেখতে দেখতে কয়েকটি প্রশ্ন মনে আসে। যেমন, পাকিস্তানবাসী জুবেদার বেকার হবু শ্বশুর নিজের ছেলের সঙ্গে এল ভারতে কাজের সন্ধানে। তা, ছেলের বিয়ে দেওয়া, ভারতে চাকরি পাকা হওয়া এবং নাতি হওয়ার পর হঠাৎ হুড়মুড় করে পাকিস্তানে চলে গেলেন কেন? জুবেদাকে যখন রাজা নিজের কাছে রাখবেন বলে নিয়ে চলে গেলেন জুবেদার বাবা কিছু বললেন না কেন? তখনকার রাজপুত রাজা সন্তানসহ এক মুসলমান মেয়েকে নিজের মহলে এনে রাখলেন, সে সময় তার প্রজারা কিছু বলল না অথচ ইলেকশনে দাঁড়ানোর সময় তিনি তাকে সবার সামনে আনতে ভয় পাচ্ছেন এটা ঠিক কী রকম হল? আর বিরোধী পার্টিরই বা মনোভাব কী? তারা কি জুবেদার কথা ভুলে গেল? জুবেদার সাংবাদিক ছেলে তার মায়ের সেই গানের রিল খুঁজছে। ছবির শুরুতে দেখতে পাই, গানের শুটিং মাঝপথে বন্ধ করে জুবেদার বাবা তাকে জোর করে বাড়ি নিয়ে যান। ছবি সেখানেই বন্ধ হয়ে যায়। ছবির শেষে আমরা দেখি যে, সেই গানই প্রিন্ট হয়ে হলে দেখানো হচ্ছে, যে প্রিন্ট ছেলে জয়সলমিরের রানির থেকে পেয়েছে। 

 যে ছবি বন্ধ হয়ে যায় বা মাঝপথে ভেস্তে যায়, কী করে সেটা ল্যাবরেটরিতে প্রিন্ট হয় ও এডিট হয়? 

 সব শেষে, জুবেদা-রাজার সহমরণ হয় প্লেন-ক্র্যাশে। আগুনের মধ্যেও অক্ষত জুবেদার লাল ওড়না ভেসে ওঠে আকাশে, যা আমরা ছবির শুরুতে দেখেছি যে, ভেসে ওঠা সেই ওড়না জুবেদার কবরে এসে পড়ল। এটা অবশ্যই কল্পনা! না হলে শ্যাম বেনেগালের মতো পরিচালক শুরুতে লিখতেন না যে, ছবির সব চরিত্র কাল্পনিক। সিনেমা সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010217_ravi.utf8</DOCNO>
<TEXT>


৬ ফাল্গুন ১৪০৭ রবিবার ১৮ ফেব্রুয়ারি ২০০১

রবিবাসরীয় প্রবন্ধ

রাগ-অনুরাগ

অন্নপূর্ণা-রবিশঙ্করের বিয়ে ভাঙল কেন? পেশাগত ঈর্ষা? দায়িত্বহীনতা?

ভাঙা বিয়ের রূপরেখা, রঞ্জন বন্দ্যোপাধ্যায়-এর মতে, অর্ধসত্যের

উন্মোচন। প্রতিবেদন: সুদেষ্ণা বসু।

রবিবাসরীয় গল্প

বনলিপি

কানাই কুণ্ডু

রবিবাসরীয় ধারাবাহিক রহস্য উপন্যাস: ৪৫

জলে দস্যু ডাঙায় বাঘ

শেখর বসু

রবিবাসরীয় আনন্দমেলা

খেলা জানার খেলা বাঁদিক, ধর্মঘট ডানদিক এবং হরতাল


</TEXT>
</DOC>
<DOC>
<DOCNO>1010114_11cass.utf8</DOCNO>
<TEXT>
 ২৫ কার্তিক ১৪০৭ শনিবার ১১ নভেম্বর ২০০০

 ক্যাসেট সমালোচনা 

 হৈমন্তী শুক্লা 

 আধুনিক বাংলা গান-‘স্বপ্নের গান’। এইচ এম ভি থেকে প্রকাশিত সংকলন। স্বাগতালক্ষ্মী দাশগুপ্তের কথা সুরে সূর্যোদয়ের দেশে গানটি এই সংকলনে এক অন্য মাত্রা এনে দেয়। ৪০ টাকা। 

 শ্রাবন্তী মজুমদার 

 আধুনিক বাংলা গান-‘বিবিধ ভারতী’। এইচ এম ভি থেকে প্রকাশিত। কয়েকটি গানে শিল্পীর সঙ্গে কণ্ঠ দিয়েছেন মহেন্দ্র কপূর ও ভূপিন্দর সিংহ। ৪০ টাকা। 

 আরতি, নির্মলা, বনশ্রী, অমর প্রমুখ 

 ভক্তিগীতি-‘আলোর দিশারী’। ভাবনা থেকে প্রকাশিত ১০টি গানের সংকলন। ৩৫ টাকা। 

 নারায়ণ মিত্র 

 আধুনিক বাংলা গান-‘কিছু কথা গানে’। অভিজিৎ বন্দ্যোপাধ্যায় ও অজয় দাসের সুরে শিল্পী গেয়েছেন ৮টি গান। মিউজিক মিলেনিয়াম থেকে প্রকাশিত। ৩৫ টাকা। ক্যাসেট সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1011221_21desh10a.utf8</DOCNO>
<TEXT>
 ৫ পৌষ ১৪০৮ শুক্রবার ২১ ডিসেম্বর ২০০১

আফরোজের বাড়ি ভাঙা শুরু নিজস্ব সংবাদদাতা  মুম্বই 

মহম্মদ আফরোজের একটি অবৈধ বাড়ি ভাঙার কাজে হাত দিল মুম্বই পুরসভা। ছবি: এ এফ পি আল-কায়দার সঙ্গে জড়িত সন্দেহে ধৃত মহম্মদ আফরোজের একটি অবৈধ বাড়ি আজ ভাঙার কাজে হাত দিল মুম্বই পুরসভা। কড়া নিরাপত্তার মধ্যে মুম্বই শহরতলির ট্রম্বে এলাকায় তিন তলা বাড়িটির কয়েকটি অংশ আজ ভাঙা হয়। পুরসভার অভিযোগ, নির্ধারিত সীমানার বাইরে গিয়ে পুরসভার জমি দখল করে বাড়িটি তৈরি হয়েছে। 

বাড়িটির অন্যতম মালিক, ধৃত আফরোজের দাদা মহম্মদ ফারুক এখন পলাতক বলে পুলিশ জানিয়েছে। আফরোজকে ধরার পর থেকেই সে ফেরার। আফরোজের কাজে ফারুক সাহায্য করতো বলে অনুমান। ‘ফারুক এক্সপোর্ট’ নামে একটি কোম্পানিরও মালিক সে।গোপন ডেরা থেকে সে বাইকুল্লায় তার বান্ধবীর সঙ্গে মোবাইল ফোনে যোগাযোগ রাখত। মুম্বই পুলিশের অপরাধ দমন শাখা ওই মহিলাকে জিজ্ঞাসাবাদ করে অনেক তথ্য পেয়েছে। আফরোজকে ১ জানুয়ারি ফের আদালতে হাজির করানো হবে। তাকে জিজ্ঞাসাবাদের জন্য অষ্ট্রেলিয়া ও ব্রিটেন থেকে পুলিশের উচ্চপর্যায়ের দল মুম্বইয়ে অপেক্ষা করছে। কেন্দ্র ছাড়পত্র দিলেই বিদেশি পুলিশ অফিসারেরা তাকে জেরা করবেন। 


</TEXT>
</DOC>
<DOC>
<DOCNO>1010115_weather.utf8</DOCNO>
<TEXT>
 ১ মাঘ ১৪০৭ সোমবার ১৫ জানুয়ারি ২০০১

আবহাওয়া পূর্বাভাস: সোমবার প্রধানত পরিষ্কার আকাশ। সর্বনিম্ন তাপমাত্রা ১২ ডিগ্রি সেলসিয়াসের কাছাকাছি থাকবে। 

তাপমাত্রা: রবিবারের সর্বোচ্চ ২৫.৪ (-২) এবং সর্বনিম্ন ১৩.১ (-১) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৮৯ শতাংশ এবং ন্যূনতম ৩৫ শতাংশ। 

বৃষ্টি: হয়নি। 

জোয়ার: রাত্রি ২টা ২৩ মিনিট এবং দুপুর ২টা ১৫ মিনিট। 

ভাটা: বিকাল ৫ টা ৪৮ মিনিট এবং ভোর ৬ টা ৪ মিনিট। 

সূর্য: উদয় ৬টা ২৫ মিনিট এবং অস্ত ৫টা ৭ মিনিট। 


</TEXT>
</DOC>
<DOC>
<DOCNO>1010721_21desh6a.utf8</DOCNO>
<TEXT>
 ৫ শ্রাবণ ১৪০৮ শনিবার ২১ জুলাই ২০০১

যাত্রী-ট্রেন বাঁচিয়ে জলস্রোতে মৃত্যু স্টেশন ম্যানেজারের স্টাফ রিপোর্টার  কলকাতা একটি এক্সপ্রেস ট্রেনের যাত্রীদের নিরাপত্তা সুনিশ্চিত করতে গিয়ে জলে ভেসে গেলেন ব্রুন্দামল স্টেশনের ম্যানেজার বি এস চৌধুরী। 

ঘটনাটি ঘটেছে ওড়িশার ঝাড়সুগুদা ও সম্বলপুর শাখায়, ঝাড়সুগুদার কাছে। ঝাড়সুগুদা-সম্বলপুর শাখার একটি অখ্যাত স্টেশন হল ব্রুন্দামল। ১৭ জুলাই রেলের এক টহলদার কর্মী দেখতে পান, পরবর্তী স্টেশন লাপাঙ্গা ও ব্রুন্দ্রামলের মধ্যে একটি সেতুর উপর দিয়ে জল যাচ্ছে। তিনি ব্রুন্দামল স্টেশনে খবর পাঠান। তার কিছুক্ষণের মধ্যেই ওই পথে যাওয়ার কথা ছিল যাত্রিবাহী আলেপ্পি-বোকারো এক্সপ্রেস ট্রেনটির। ট্রেনটিকে অন্য একটি একটি স্টেশনে দাঁড়িয়ে থাকার সঙ্কেত পাঠিয়ে লাইন পরীক্ষা করতে বানভাসি এলাকায় যান বি এস চৌধুরী। সঙ্গে ছিলেন এক আর পি এফের কনস্টেবল টি ভি রামান্না। কিন্তু লাইন সম্পর্কে কোনও খবর ঝাড়সুগুদায় পাঠাতে পারেননি তিনি। প্রবল জলস্রোত তাঁকে ভাসিয়ে নিয়ে যায়। গাছের ডাল ধরে ভাগ্যক্রমে বেঁচে যান রামান্না। তাঁকে ২৪ ঘণ্টা পরে উদ্ধার করা হয়। এক্সপ্রেস ট্রেনটি সবুজ সঙ্কেত না-পাওয়ায় দাঁড়িয়েই থাকে ঝাড়সুগুদায়। 

ট্রেনটি ঝাড়সুগুদা থেকে ছাড়লে তার যাত্রীদের ভাগ্যে কী ঘটত, তা ভাবতেই শিউরে উঠছেন দক্ষিণ-পূর্ব রেলের অফিসারেরা। কারণ, ১৭ জুলাই নিখোঁজ রেলকর্মীদের খুঁজতে গিয়ে রেলের উদ্ধারকারী দল ও দমকলের কর্মীরা দেখেন, যে-সেতুটির জন্য সতর্কবার্তা পাঠানো হয়েছিল, সেটি ভাসিয়ে নিয়ে গিয়েছে জলস্রোত। বি এস চৌধুরী লাইন পরীক্ষার জন্য যেখানে গিয়েছিলেন, সেখানে রেলপথের আট ফুট উপর দিয়ে তোড়ে বইছিল জল। সম্বলপুর ও ঝাড়সুগুদা থেকে দমকলকর্মীরা রওনা দিয়েও জলের তোড়ে পৌঁছতে পারেননি ওই সেতুটির কাছে। ওই দিনই ব্রুন্দামল স্টেশনটি সাত ফুট জলের তলায় চলে যায়। তড়িঘড়ি উদ্ধার করে স্টেশনের কর্মীদের পাঠানো হয় ঝাড়সুগুদায়। তখনও পর্যন্ত কোনও খবর ছিল না স্টেশন ম্যানেজার এবং তাঁর সঙ্গে লাইন পরিদর্শনে যাওয়া আর পি এফের কনস্টেবলটির। 

দক্ষিণ-পূর্ব রেলের অফিসারেরা পরের দিন অর্থাৎ ১৮ জুলাই নৌকা নিয়ে লাপাঙ্গা ও ব্রুন্দ্রামলের মাঝখানের ওই সেতুটির দিকে যাত্রা শুরু করেন। সেখানে পৌঁছে তাঁরা দেখেন, সেতু বলে আর কিছু নেই। চার দিকে শুধুই জল। নৌকা নিয়ে কিছুক্ষণের খোঁজাখুঁজির পরে পাওয়া যায় আর পি এফের কনস্টেবল রামান্নাকে। তিনি একটি গাছের উপরে ডাল ধরে বসে ছিলেন। স্থানীয় সাঁতারু রাজেন্দ্র বাগ এবং ঝাড়সুগুদার দমকলকর্মী বি কিষান সাঁতরে গিয়ে উদ্ধার করে আনেন ওই কনস্টেবলকে। পরে তাঁকে ঝাড়সুগুদায় নিয়ে এসে হাসপাতালে ভর্তি করানো হয়। তিনিই রেলের উদ্ধারকারী দলের কর্মীদের জানান, রেললাইন দিয়ে হেঁটে যাওয়ার সময় জলের তোড়ে ভেসে গিয়েছেন স্টেশন ম্যানেজার। আর তিনি বেঁচে গিয়েছেন গাছের ডাল ধরে। পরে তিনি চেপে বসেন গাছের মাথায়। সেখানেই কাটিয়ে দেন ২৪টি ঘণ্টা। 

আর পি এফের কনস্টেবলটিকে ঝাড়সুগুদায় পাঠানোর পরে ফের শুরু হয় খোঁজাখুঁজি। বেশ কিছুটা দূরে পাওয়া যায় একটি মৃতদেহ। সেটি ব্রুন্দামলের নিখোঁজ স্টেশন ম্যানেজার এস বি চৌধুরীর বলে শনাক্ত করা হয়। 

পঃবঙ্গের ত্রাণ 

ওড়িশার বন্যায় পশ্চিমবঙ্গ সরকার ত্রাণসাহায্য পাঠানোর সিদ্ধান্ত নিয়েছে। মূলত ওড়িশার মুখ্যমন্ত্রী নবীন পট্টনায়কের অনুরোধে এবং মুখ্যমন্ত্রী বুদ্ধদেব ভট্টাচার্যের উদ্যমে এই ত্রাণসাহায্য আজ, শনিবার সকাল থেকেই বালেশ্বরে পৌঁছতে শুরু করবে। বৃহস্পতিবার ওড়িশার খোঁজখবর নিতে এবং সহমর্মিতা প্রকাশের জন্য বুদ্ধবাবু নবীনবাবুকে ফোন করেন। জানতে চান, কী ভাবে পশ্চিমবঙ্গ ওড়িশাকে সাহায্য করতে পারে। নবীনবাবু আপাতত শুকনো খাবার এবং ত্রিপল পাঠানোর জন্য বুদ্ধবাবুকে অনুরোধ করেন। তার পরেই মুখ্যমন্ত্রী নির্দেশ দেন মুখ্যসচিবকে। লরিতে ত্রাণসামগ্রী বোঝাইয়ের কাজ শুরু হয়ে যায়। রাজ্যের ত্রাণসচিব পবন সিংহ ইংটি জানিয়েছেন, শুক্রবার মধ্যরাত থেকেই কড়া পুলিশি প্রহরায় হাওড়া, বর্ধমান ও মেদিনীপুর থেকে ত্রাণসামগ্রী-বোঝাই লরি পাঠানোর কাজ শুরু হয়েছে। 

দুই মুখ্যমন্ত্রীর আলোচনার পরেই ওড়িশার ত্রাণ কমিশনার রাজ্যের ত্রাণসচিবের সঙ্গে যোগাযোগ করে তাঁদের কোন ত্রাণসামগ্রী কতটা দরকার, তা জানান। পশ্চিমবঙ্গের ত্রাণসচিব জানিয়েছেন, ‘‘ওড়িশার পক্ষ থেকে সেই রাজ্যের খাদ্য-সরবরাহ সচিব, বিশেষ ত্রাণ কমিশনার এবং বালেশ্বরের জেলাশাসক আমাদের সঙ্গে যোগাযোগ রাখছেন। এই ত্রাণসাহায্যের ব্যাপারে বালেশ্বর ও মেদিনীপুরের জেলাশাসকদের দৈনন্দিন যোগাযোগের দায়িত্ব দেওয়া হয়েছে।’’ আপাতত মেদিনীপুর থেকে ১০ লরি চিঁড়ে, পাঁচ লরি গুড় এবং ১০ হাজার ত্রিপল; বর্ধমান থেকে ৩০ লরি চিঁড়ে এবং ১০ লরি গুড় এবং হাওড়া থেকে পাঁচ লরি চিঁড়ে ও সাত লরি গুড় পাঠানো হচ্ছে। এ ছাড়াও কলকাতা থেকে ২০ হাজার ত্রিপল ওড়িশায় পাঠানো হচ্ছে বলে ত্রাণসচিব জানান। 


</TEXT>
</DOC>
<DOC>
<DOCNO>1010717_kothae.utf8</DOCNO>
<TEXT>


১ শ্রাবণ ১৪০৮ মঙ্গলবার ১৭ জুলাই ২০০১

ক্যানভাসে চারকোলে কলকাতা

সুব্রত বরাবর কলকাতাই আঁকেন। বারবার হেঁটে দেখেন অন্য কলকাতায়। সেখানে চিরচেনা শহরের পথেরই আরেক রূপ। টানা রিকশ, দোতারাওয়ালা, কাগজকুড়ানি ছেলে, ট্রাম, সাপুড়ে ইত্যাদি পরিচিত বিষয়ই ভিন্ন চরিত্র পেয়েছে চারকোলে আঁকা সুব্রতর ১৫টি ছবিতে। কলকাতা নিয়ে এই তাঁর দ্বিতীয় প্রদর্শনী। কখনও তাঁর চোখে মেঘ মানেই ছাতায় ছাতা মহানগর, কখনও অচেনা দেউড়ি। এই তরুণ শিল্পীর কাজ দেখেই বোঝা যায় তিনি উত্তর কলকাতার ছেলে। সত্যি তাই। সুব্রতর জন্ম ও বেড়ে ওঠা হেদুয়া অঞ্চলে।

অ্যাকাডেমি অব ফাইন আর্টস: ওয়েস্ট গ্যালারি। ৩-৮টা। ‘মহানগর ২০০১’। সুব্রত দাসের চারকোলে কলকাতার ছবি। ২০ তারিখ পর্যন্ত।

চিত্রকলা নাটক

চিত্রকূট আর্ট রাণু মুখার্জি গ্যালারি মঞ্চ (প্রেসিডেন্সি (অ্যাকাডেমি): কোর্ট, ৫৫ গড়িয়াহাট সন্ধ্যা ৬টা। রোড, কলকাতা-১৯): ‘শহর ইয়ার’। ৩-৮টা। ‘ইণ্ডিয়া গণকৃষ্টি। নাটক- অ্যান আর্টিস্ট’স ব্রাত্য বসু। ইমপ্রেশন’। বীণা নির্দেশনা- প্রধানের ছবি। ২১ ব্রাত্য বসু ও তারিখ পর্যন্ত। অমিতাভ দত্ত। ‘গণকৃষ্টি অ্যাকাডেমি অব নাট্যোৎসব ফাইন আর্টস: নর্থ ২০০১’-এর গ্যালারি। ৩-৮টা। উদ্বোধন। ‘কনফ্লুয়েন্ট’। আনন্দ দাস, দেবতোষ সুজাতা সদন কর, রাজু বোস, রজত (হাজরা মোড়): সেন, সৈকত সন্ধ্যা ৬-৩০। ভট্টাচার্য ও ‘নীড় হতে মালিয়া নিরালায়’ ও ‘কাল ভট্টাচার্যের বা পরশু’। সাম্প্রতিক ছবি ঋতবাক্‌। ওভাস্কর্য। ২০ নির্দেশনা- শেখর তারিখ পর্যন্ত। দাশগুপ্ত।

সাউথ গ্যালারি। মধুসূদন মঞ্চ: ৪-৮টা। মৌলিনাথ সন্ধ্যা ৬-৩০। চক্রবর্তীর ‘যযাতীয়’। ড্রয়িং ও জলরঙের সন্দর্ভ। ছবি। ২১ তারিখ নির্দেশনা- পর্যন্ত। সৌমিত্র বসু।

গানের আসরে

বিড়লা অ্যাকাডেমি অব আর্ট অ্যাণ্ড কালচার সভাঘর: সন্ধ্যা ৬টা। দ্য ডোভার লেন মিউজিক কনফারেন্স আয়োজিত মেধা সন্ধান প্রতিযোগিতায় কৃতীদের উচ্চাঙ্গ সঙ্গীত। ১৯ তারিখ পর্যন্ত।

পশ্চিমবঙ্গ রাজ্য সঙ্গীত অাকাদেমি ভবন (৩৬ প্রিন্স আনোয়ার শাহ্‌ রোড, কলকাতা-৩৩): ১২৪-৩০। কীর্তনের কর্মশালা। প্রশিক্ষক- গৌরীশঙ্কর বন্দ্যোপাধ্যায় ও নবগোপাল পাল। সহকারি- ছায়া দাস (কণ্ঠ), দুলাল বণিক (মৃদঙ্গ), সুচরিতা বন্দ্যোপাধ্যায় (কণ্ঠ) ও ভীমচরণ মাইতি (মৃদঙ্গ)। ২০ তারিখ পর্যন্ত। সেন্ট্রাল গ্যালারি। ৩-৮টা। ‘ঋদ্ধি’। অশোক মণ্ডল, ভাস্কর লাহিড়ী, বিনয় পোল্লে, মিনতি নাথ, সুজিত দে ও সুপ্রভাত ভাদুড়ির ছবি। ২১ তারিখ পর্যন্ত। গ্যালারি ৮৮: ১১-৭টা (সোমবার ২-৭টা)। অশোক মল্লিকের অ্যাক্রিলিক ও তেলরঙের ছবি। ২৮ তারিখ পর্যন্ত (রবিবার বাদে)।

বিড়লা অ্যাকাডেমি অব আর্ট অ্যাণ্ড কালচার: ৪-৮টা। বিড়লা অ্যাকাডেমির বার্ষিক প্রদর্শনীতে পুরস্কৃত ছবি, ভাস্কর্য ও গ্রাফিক্স। অংশগ্রহণে অমলেশ দাস, সনাতন দিন্দা প্রমুখ। ২৯ তারিখ পর্যন্ত (সোমবার ও ছুটির দিন বাদে)। নাচের মঞ্চে

পদাতিক ডান্স সেন্টার: পণ্ডিত বিরজু মহারাজের পরিকল্পনায় চার বছরের বেশি বয়সের শিশুদের কত্থক কর্মশালা। বিবিধ

গগনেন্দ্র প্রদর্শশালা: ২-৮টা। নাটকের আলোকচিত্র, বই ও ক্যাসেটের প্রদর্শনী। বিশেষ প্রাধান্য রবীন্দ্র নাটক। আয়োজনে ‘গণকৃষ্টি’। ২৩ তারিখ পর্যন্ত।

রবীন্দ্র সদন: সন্ধ্যা ৬টা। দ্বিজেন্দ্রলাল, স্বর্ণকুমারী দেবী, জ্যোতিরিন্দ্রনাথ ঠাকুর প্রমুখের লেখা উনিশ শতকের বাংলা গানের আসর। গাইবেন প্রমিতা মল্লিক ও তাঁর ছাত্রছাত্রীরা। সঙ্গে রাজশেখর বসুর ‘লম্বকর্ণ’ গল্প অবলম্বনে অবনীন্দ্রনাথ ঠাকুরের ‘লম্বকর্ণ পালা’। আয়োজনে ‘ভবানীপুর বৈকালি অ্যাসোসিয়েশন’।

মহাজাতি সদন: সন্ধ্যা ৬-৩০। পি সি সরকারের (জুনিয়র) ইন্দ্রজাল। ৩১ তারিখ পর্যন্ত।

 অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১ 


</TEXT>
</DOC>
<DOC>
<DOCNO>1010227_classified.utf8</DOCNO>
<TEXT>


১৫ ফাল্গুন ১৪০৭ মঙ্গলবার ২৭ ফেব্রুয়ারি ২০০১

পাত্রী পাত্র চাই চাই

সম্পত্তি


</TEXT>
</DOC>
<DOC>
<DOCNO>1010223_18rabipro.utf8</DOCNO>
<TEXT>
 ৬ ফাল্গুন ১৪০৭ রবিবার ১৮ ফেব্রুয়ারি ২০০১

 রবিবাসরীয় প্রবন্ধ রাগ-অনুরাগ রঞ্জন বন্দ্যোপাধ্যায় সুদেষ্ণা বসু 

 ছবি: অনুপ রায় ছেলেটি হিন্দু ব্রাহ্মণ। মেয়ে, মুসলমান। ছেলের বয়স আঠারো। মেয়ে, চোদ্দো। 

 মেয়েটি বাজায় সুরবাহার। ছেলেটি সেতার। আর, যাঁর কাছে এরা তালিম নেয়, তিনি বাজান সরোদ। 

 এক বছর, ১৯৪০-’৪১, কাছাকাছি কাটিয়ে সুরবাহার ও সেতারচর্চা করেছিল এই মেয়ে ও ছেলে। মেয়েটির বাড়ির পাশেই একটা বাড়ি ভাড়া করেছিল বাঙালি ছেলেটি। 

 ছেলেটি প্রায় পঞ্চাশ বছর পরে লিখল, ‘‘মাইহারে গিয়েছিলাম বাজনা শিখতে, বিয়ে-থার কোনও প্রশ্নই ওঠেনি সে ক্ষেত্রে।’’ 

 অথচ, ১৯৪১ সালে আলমোড়ায় ছেলেটির সঙ্গে বিয়ে হয়ে গেল মেয়েটির। কেন? 

 ছেলেটির মেজো বউদি একবার বেড়াতে এলেন মাইহারে। এবং ছেলেটিকে প্রায়ই বলতে লাগলেন, ‘‘আহা, কী মিষ্টি মেয়ে! ঠাকুরপো, তোমার এই রকম একটা বউ হওয়া উচিত।’’ 

 এই বিয়ের পিছনে ঠিক কী কাজ করেছিল? প্রেম? নাকি, অন্য কিছু? ছেলেটি নিজেই জানিয়েছে, ‘‘ভালবাসার রসায়নটা হয়তো শেষ পর্যন্ত কাজ করেনি।’’ ওদের বিয়ে হয়েছিল অনেকটাই একসঙ্গে থাকতে থাকতে। 

 শেষ পর্যন্ত মেয়েটির সঙ্গে ছেলেটির বিয়ে ভেঙেও গেল। রবিশঙ্কর সেই ভাঙা বিয়ে ও প্রথম স্ত্রী অন্নপূর্ণা সম্পর্কে তাঁর আত্মজীবনী ‘রাগমালা’তে অনেক কথা বলেছেন। প্রায় ৪২ বছর চুপ করে থাকা অন্নপূর্ণা রবিশঙ্করের সঙ্গে তাঁর দাম্পত্যজীবন সম্পর্কে এই প্রথম মুখ খুললেন। 

 অন্নপূর্ণার সঙ্গে কথা হচ্ছিল দক্ষিণ মুম্বইয়ে তাঁর ছ’ তলার ফ্ল্যাটে। আরব সাগরের তীরে ফ্ল্যাট। নাম, ‘আকাশগঙ্গা’। দরজার গায়ে লেখা, ‘অন্নপূর্ণাদেবী’। নামের পাশেই একটা প্লাস্টিক ফলক। তাতে লেখা, ‘‘প্লিজ রিং দ্য বেল ওনলি থ্রি টাইমস। ইফ নো ওয়ান আনসার্স, কাইণ্ডলি লিভ ইয়োর কার্ড/লেটার। থ্যাঙ্ক ইউ ফর ইয়োর কোঅপারেশন।’’ এই বাধা পেরিয়ে শেষ পর্যন্ত ৭৪ বছরের অন্নপূর্ণার সঙ্গে দেখা করা সম্ভব হয়েছিল। 

 অন্নপূর্ণা আবার বিয়ে করেন ১৯৮৪ সালে। তাঁর স্বামী রুশিকুমার পন্তিয়া মনস্তত্ত্বের শিক্ষক। স্বামীর সঙ্গে এই ফ্ল্যাটেই আর পাঁচটা গৃহবধূর মতো আটপৌরে জীবনযাপন করেন অন্নপূর্ণা। 

 অন্নপূর্ণাকে দেখতে কোনও দিনই খুব ভাল ছিল না। কিন্তু, এই ৭৪ বছরের মহিলাটির দিকে তাকিয়ে প্রথমেই মনে হল, তাঁর স্বাভাবিক ব্যক্তিত্বকে অস্বীকার করার উপায় নেই। তাঁর ফ্ল্যাটের কোথাও আড়ম্বরের চিহ্ন নেই। তাঁর ফ্ল্যাটের জানলা দিয়ে দেখা যায় আরব সাগর। 

 রবিশঙ্কর এ পর্যন্ত একাধিক আত্মজীবনী লিখেছেন। এবং অন্নপূর্ণার সঙ্গে তাঁর বিয়ে এবং বিয়ে ভাঙার কথা বলেছেন তিনি। অন্নপূর্ণা চুপচাপ থেকেছেন এত বছর। ‘‘বাবা কষ্ট পাবেন বলে এত দিন কিছুই বলিনি,’’ বললেন অন্নপূর্ণা। বাবা আলাউদ্দিন খাঁর মৃত্যুর পর অন্নপূর্ণা মুখ খুললেন রবিশঙ্কর সম্পর্কে। 

 ১৯৪০ সালে মাইহারে আলাউদ্দিনের কাছে সেতার শিখতে এসেছিলেন রবিশঙ্কর। ঠিক এক বছর পরে আলাউদ্দিনের মেয়ে অন্নপূর্ণাকে আলমোড়ায় বিয়ে করেছিলেন তিনি। ‘‘সম্ভবত, উদয়শঙ্করের পরামর্শেই রবিশঙ্কর আমাকে বিয়ে করেন। আমাকে বিয়ে না করলে রবিশঙ্কর কিছুতেই আলাউদ্দিন খাঁর ঘরানার গোপন বিদ্যাটুকু গুরুর কাছ থেকে আদায় করতে পারতেন না। আলাউদ্দিন এই বিয়েতে সহজেই রাজি হয়েছিলেন একটাই কারণে। উদয়শঙ্কর রবিশঙ্করের গানবাজনার বাড়ি। সেই বাড়িতে গিয়ে অন্তত আমি খুশি মতো সঙ্গীতচর্চা করতে পারব, এই ছিল বাবার বিশ্বাস। আমার বোন জাহানারার বিয়ে হয় এমন এক পরিবারে যেখানে সঙ্গীত নিষিদ্ধ। জাহানারাকে জীবন দিতে হয়েছিল গানবাজনার জন্য। রবিশঙ্করকে বিয়ে করলে আমার সঙ্গীতচর্চায় কোনও বাধা আসবে না, এটাই ছিল বাবার আশা,’’ বললেন অন্নপূর্ণা। 

 রবিশঙ্করকে বিয়ে করতে অন্নপূর্ণাকে নাকি হিন্দু হতে হয়? ‘‘১৯৪১ সালের ১৫ মে সকালে আমি হিন্দু ধর্মে দীক্ষিত হই। আর ওই দিনই বিকেলবেলা হিন্দু আচার মেনে রবিশঙ্কর আমাকে বিয়ে করেন,’’ জানালেন অন্নপূর্ণা। 

 বিয়ের এক বছর পার হতে না হতেই অন্নপূর্ণার সঙ্গে রবিশঙ্করের সম্পর্কে চিড় ধরে। ‘‘আমি বাজনা বাজিয়ে নাম করি সেটা রবিশঙ্কর চাইছিলেন না। কেউ আমার প্রশংসা করলে রবিশঙ্কর সহ্য করতে পারতেন না,’’ বললেন অন্নপূর্ণা। অন্নপূর্ণার প্রতিভাকে কি ভয় পেয়েছিলেন তাঁর খ্যাতিমান স্বামী? 

 ‘‘আমার আত্মপ্রকাশের অনুষ্ঠানটির কথা আজও মনে আছে,’’ বললেন অন্নপূর্ণা। অনুষ্ঠানটি হয়েছিল দিল্লিতে। অন্নপূর্ণা একা বাজাননি। রবিশঙ্করের সঙ্গে যুগলবন্দি। 

 ‘‘অনুষ্ঠান শুরু হওয়ার আগে আমার স্বামী আমাকে বললেন, আমি যেন সাধারণ শ্রোতাদের কথা ভেবে একটু কম্প্রোমাইজ করে বাজাই। যেন, আমার উদ্দেশ্য হয় সাধারণ মানুষের মনোরঞ্জন। পণ্ডিতজির অনুরোধ শুনে আমি অবাক হয়েছিলাম। এবং বলেছিলাম, ‘‘বাবার কাছে যেমন শিখেছি তেমনই বাজাব।’’ 

 অন্নপূর্ণা জানিয়েছেন, সেই অনুষ্ঠানের শেষে মুগ্ধ শ্রোতাদের অকৃত্রিম প্রশংসা তিনি পেয়েছিলেন। ‘‘আমার বাজনার প্রশংসা কখনওই খুব ভালভাবে নিতে পারেননি পণ্ডিতজি। আমারও প্রচুর নামডাক হবে, ওঁর বাজনাকে ছাড়িয়ে উঠবে আমার বাজনা, এই ভয় এবং ঈর্ষা ওঁর মধ্যে সর্বদা কাজ করেছে। সেতার শিল্পী হিসেবে আমার সাফল্য ক্রমশই সহ্য করতে পারছিলেন না রবিশঙ্কর। বাবা-মায়ের ছবির সামনে আমাকে দাঁড় করালেন। বললেন, প্রতিজ্ঞা করো, কোনও দিন তুমি সেতার বা সুরবাহার আর ছোঁবে না। বন্ধ করবে তোমার বাজনা,’’ বললেন অন্নপূর্ণা। 

 ‘‘মিথ্যে! ডাহা মিথ্যে!! আদ্যোপান্ত মিথ্যে!!! ওই ঘটনা কোনও দিনই ঘটেনি, কখনও ঘটেনি, আমার জীবনে ঘটেনি,’’ বললেন রবিশঙ্কর। 

 অন্নপূর্ণার খ্যাতিতে রবিশঙ্কর কি বিচলিত হতেন? রবিশঙ্করের উত্তর, ‘‘কী জন্য? কেন? ও বাজাত সুরবাহার, এবং এ-ও সত্য ওর মতো সুরবাহার কেউ বাজাতে পারে না। এ আমি আগেও বলেছি, এখনও বলছি। কিন্তু আমার যন্ত্র সেতার; আমি বাজনার প্রথম ভাগে simply ওকে সঙ্গ দেওয়ার জন্য সুরবাহার নিয়ে বসতাম। নিছক সঙ্গ দেওয়া, আর সেটা ও-ই চাইত বলে। কারণ সুরবাহার বাজানো তো আমি ছেড়েই দিয়েছিলাম। স্টেজে বসার ব্যাপারে এতটাই নার্ভাস থাকত অন্নপূর্ণা যে, আমাকে না-নিয়ে বাজনায় বসবে না। সমানে বলত, তুমি না বাজালে আমি বাজাব না। আমি যে ওর সঙ্গে সে-সময় সুরবাহার নিয়ে আদৌ বসেছি, সেটা ওরই কারণে। যাতে ও বাজায়, আসরে বসে। আর এখন শুনতে হচ্ছে যে, ঠাকুরের সামনে ওকে দিয়ে প্রতিজ্ঞা করিয়েছি আর যাতে কখনও না বাজায়!’’ 

 অন্নপূর্ণা বলেছেন, তিনি কথা দিয়ে কথা রেখেছেন। কারও সামনেই তিনি কোনও বাজনা বাজান না। আজ পর্যন্ত তাঁর বাজনার কোনও রেকর্ড বেরোয়নি। তিনি শিল্পী হিসেবে কোনও প্রচারও চান না। শুধু এক বার তাঁকেও বাজাতে হয়েছিল, অনুরোধে। সত্তরের দশক। ইহুদি মেনুহিন আর জর্জ হ্যারিসন ভারতে এসেছেন। খুব ইচ্ছে অন্নপূর্ণার বাজনা শোনার। ইন্দিরা গাঁধী অন্নপূর্ণাকে অনুরোধ করেন তাঁর বাজনা একবার এঁদের শোনানোর জন্য। মেনুহিন স্ত্রীর অসুখের খবরে লণ্ডন ফিরে যান। হ্যারিসন অন্নপূর্ণার বাজনা শুনেছিলেন। 

 অন্নপূর্ণার এসব কথা শুনে রবিশঙ্কর বলেছেন, ‘‘কিছুদিন আগেও পড়েছি অন্নপূর্ণার এই সব কথাবার্তা। কী আর বলব? ভেবেছি এতদিন যখন চুপ আছি, চুপই থাকব। এ তো নির্ভেজাল মিথ্যে, downright 

 বিয়ে যখন ভেঙে যায়, পারিবারিক বন্ধন ধসে পড়ে, তখন সেই অবস্থার সব থেকে বড় শিকার সন্তান। যেমন শুভ। তাঁকে নিয়ে রবিশঙ্কর-অন্নপূর্ণার টানাটানি। এইখানে তাঁদের সেই যুগলবন্দি। 

 অন্নপূর্ণা: ‘‘শুভ এক সময়ে খুব ভাল বাজাচ্ছিল। কতই বা বয়স তখন ওর। কিন্তু আশ্চর্য তৈরি হাত, ওই বয়সেই। শুভর বাজনার কথা পণ্ডিতজির কানে গেল। মুম্বইতে এসে শুভকে ডেকে ওর বাজনা শুনলেন। এবং কোনও রকম উৎসাহ দিলেন না, অন্তত প্রাথমিক ভাবে। এবং শুভ যেন ঠিকমতো তালিম না পায়, সে ‘ব্যবস্থাও’ করলেন। এত দিন শুভ সেতার শিখেছিল আমার কাছেই। রবিশঙ্কর বললেন, ‘তোমার মা আর আমি একই গুরুর কাছে শিখেছি। একই ঘরানা, কাজেই আমিও তোমাকে শেখাতে পারব। চলো, আমার সঙ্গে।’’ 

 রবিশঙ্কর: ‘‘১৯৭০-এর গোড়ার দিক। হঠাৎ হোটেলে শুভর ফোন। ‘তুমি শিগগির এখানে চলে এসে আমাকে নিয়ে যাও।’ টেলিফোন নামিয়েই ছুটে ছিলাম ওদের মালাবার হিলের ফ্ল্যাটে। শুভ শুয়ে আছে বিছানায়। আমাকে দেখেই একেবারে বাচ্চা ছেলের মতো বলে উঠেছিল, ‘আমি এখানে আর এক মুহূর্তও থাকব না। তুমি আমাকে তোমার সঙ্গে আমেরিকায় নিয়ে চলো।’ মায়ের বদমেজাজে আর রুক্ষ ব্যবহারে অতিষ্ঠ হয়ে পড়েছিল ছেলেটা। বাজে ব্যবহার শুধু গানবাজনা নিয়ে নয়, প্রতিটি ক্ষেত্রেই। অন্নপূর্ণা বলেছিলেন, ‘নিয়ে যাও তোমার ছেলেকে, এক্ষুনি। আমি একে রাখতে পারব না।’’ 

 অন্নপূর্ণা চাননি, শুভকে রবিশঙ্কর নিয়ে যান। ছেলেকে তিনি বোঝাতে চেয়েছিলেন, ‘‘তোমার বাবা নিশ্চয় ঠিকই বলছেন। কিন্তু উনি তোমাকে শেখানোর সময় পাবেন না। তুমি আমার কাছেই থাকো। এবং এখানেই আরও দেড় বছর তোমার তালিম চালিয়ে যাও।’’ 

 অন্নপূর্ণার কাছ থেকে এবং তালিম থেকে সত্যিই কি শুভকে বার করে নিয়ে যাওয়ার চেষ্টা করেছিলেন রবিশঙ্কর? অন্নপূর্ণা সেই অভিযোগই এনেছেন, ‘‘বাবার পরামর্শে শুভ এমন ভান করতে লাগল, সে যেন ড্রাগ অ্যাডিক্ট। লুকিয়ে লুকিয়ে ড্রাগ খেয়ে নেশা করছে। শুভ আমার কাছে থাকে, অথচ তার এই সর্বনাশের কথা আমি কিছুই জানি না! তা হলে আমি কেমন মা? সমস্ত দোষ আমার ঘাড়ে চাপিয়ে আমাকে চিরদিনের জন্য অপরাধী করে, শুভকে নিজের কাছে নিয়ে গিয়ে তার তালিম বন্ধ করে দেওয়া, এটাই কি ছিল না রবিশঙ্করের উদ্দেশ্য?’’ 

 শুভর ড্রাগ খাওয়ার ব্যাপারটা সবটাই কি সাজানো? এ বিষয়ে শুভর বাবা-মা যা বলছেন 

 অন্নপূর্ণা: ‘‘সম্পূর্ণ বানানো নাটক। করা হয়েছিল আমার বদনাম করতে। এবং শুভকে আমার কাছ থেকে নিয়ে গিয়ে ওর তালিমটা বন্ধ করে দেওয়ার জন্যও। আমার ছেলে তখনও অপরিণত। না বুঝেই বাবার ষড়যন্ত্রে জড়িয়ে পড়েছিল। কিন্তু পরে, অসময়ে মৃত্যুর আগে, শুভ ওর বাবার ফন্দি এবং আসল উদ্দেশ্য বুঝতে পারে। তাই সে তার বাবার সঙ্গে কোনও সম্পর্ক রাখেনি।’’ 

 রবিশঙ্কর: ‘‘শুভর ভালমন্দ নিয়ে আমার চিন্তার শেষ ছিল না। একটা অপরাধবোধও কাজ করছিল ভিতরে ভিতরে। সপ্তাহ দুয়েকের মধ্যে ওর জন্য ছোট একটা অ্যাপার্টমেন্টের ব্যবস্থা করলাম। চড়বার জন্য ফোর্ডের গাড়ি কিনে দিলাম। অরেঞ্জ কাউন্টিতে বাড়ি কেনার জন্য টাকা দিলাম। গোড়ার দিকে সেতার বাজানোর ব্যাপারে ওকে খুবই উৎসাহ দিয়েছিলাম। লস অ্যাঞ্জেলেসে গেলেই সেতারের তালিম দিতাম ওকে। কিন্তু ওর মধ্যে উদ্যমের বড়ই অভাব ছিল।’’ 

 রবিশঙ্কর অন্নপূর্ণার সঙ্গে তাঁর সম্পর্ক নিয়ে সত্যিই কি কোনও খারাপ কথা লিখেছেন তাঁর আত্মজীবনীতে? 

 অন্নপূর্ণার উত্তর, ‘‘পণ্ডিতজি তাঁর ভদ্রতাজ্ঞান হারিয়েছেন। কিংবা তাঁর মানসিক ভারসাম্য নষ্ট হয়েছে। কিংবা তিনি স্রেফ বিকারগ্রস্ত মিথ্যাবাদী। ইংরেজিতে একটা প্রবাদ আছে, ‘বুড়ো বোকার মতো কেউ বোকা নয়।’ কথাটা যে কত দূর সত্যি, প্রমাণ করেছেন পণ্ডিতজি।’’ 

 কিন্তু, সত্যি কী বলেছেন রবিশঙ্কর তাঁর আত্মজীবনীতে? রবিশঙ্কর লিখেছেন, ‘‘অন্নপূর্ণার সঙ্গে দেখা হয় আমার আবার ১৯৮০ সালে। দুপুরে খেয়েছিলাম অন্নপূর্ণার বাড়িতেই। দারুণ রান্না। রান্নাবান্না ওই করেছিল। আমাদের ওই সাক্ষাৎকারটি বেশ মধুরই হয়েছিল। শুভ, ওর পরিবার, আমার শরীরস্বাস্থ্য ইত্যাদি নিয়ে অনেক কথা জিজ্ঞেস করেছিল অন্নপূর্ণা।’’ কথা প্রসঙ্গে রবিশঙ্কর অন্নপূর্ণাকে বলেছিলেন, ‘‘কম রটনা হয়নি আমাকে নিয়ে। আমি নাকি তোমাকে খরচপত্র পাঠাই না। তুমি যে ছাত্রদের শেখানোর সময়টুকু ছাড়া আর কোথাও বাজাও না, এর মূলেও নাকি আমি। তুমি কোনও অনুষ্ঠানে যাতে না বাজাও, সে ব্যাপারে আমি নাকি তোমাকে দিয়ে প্রতিজ্ঞা করিয়ে নিয়েছি। শুভকেও নাকি ছিনিয়ে নিয়ে গিয়েছি আমি।’’ অন্নপূর্ণা রবিশঙ্করকে বলেছিলেন যে, ওঁর এ বিষয়ে কোনও ভূমিকা নেই। ‘‘তবে যারা মিথ্যে গুজব ছড়াচ্ছে তাদের ও থামানোর চেষ্টা করবে। ওই সাক্ষাৎকারের বছর খানেক বাদে অন্নপূর্ণার চিঠি: পারস্পরিক সম্পর্কের ভিত্তিতে ডিভোর্স চেয়েছিল,’’ লিখেছেন রবিশঙ্কর। 

 একটা জরুরি প্রশ্ন সব শেষে আমাদের সামনে এসে দাঁড়ায়। প্রশ্নটা হল, এত দিন পরে রবিশঙ্করের বিরুদ্ধে কেন মুখ খুললেন অন্নপূর্র্ণা? স্বামীকে ছোট করার জন্য? প্রতিভার গায়ে কালি দেওয়ার জন্য? হয়তো প্রতিশোধ নিতেও! ‘‘না, পণ্ডিতজিকে মানুষ হিসেবে ছোট করতে আমি চাই না। শিল্পী হিসেবে তিনি অনেক বড়। বাবার কাছে তিনি যা শিখেছিলেন তা সারা বিশ্ব জুড়ে তিনি চমৎকার ভাবে পরিবেশন করেছেন। তাঁদের মাপের প্রতিভা ছাড়া এটা সম্ভব হত না। শিল্পী রবিশঙ্করের বিরুদ্ধে আমার একটাই সমালোচনা তিনি তবলাকে বড্ড বেশি প্রাধান্য দিয়েছেন। এর ফলে শ্রোতারা আর ধৈর্য ধরে সুরের কাজ শুনতে চান না। তাঁরা চান ছন্দ আর দ্রুতি। আমার মতে এতে ধ্রুপদী সঙ্গীতের ক্ষতি হয়েছে। ক্ষতি হয়েছে শ্রোতাদেরও,’’ বললেন অন্নপূর্ণা। 

 আর মানুষ রবিশঙ্কর? সে-বিষয়ে অন্নপূর্ণার শেষ কথা কী? ‘‘আমাদের বিবাহিত জীবন নিয়ে পণ্ডিতজি তাঁর আত্মজীবনীতে যা লিখেছেন, তার অনেকটাই মিথ্যা গল্প। স্রেফ বানানো। বাবা যতদিন বেঁচে ছিলেন, তাঁর কথা ভেবে আমি এ নিয়ে কোনও কথা বলিনি। আমি বাবাকে কোনওরকম কষ্ট দিতে চাইনি। পণ্ডিতজির কাছ থেকে পাওয়া সব রকম অবিচার, দুঃখ নীরবে মেনে নিয়েছিলাম। কিন্তু আনন্দবাজার-এর রবিবাসরীয়তে আমার স্বামী যে সব কথা লিখেছেন, বিশেষ করে শুভর প্রসঙ্গে, তা পড়ে আমি আর চুপ করে থাকতে পারলাম না, শেষ পর্যন্ত।’’ 

 অন্নপূর্ণার এই নালিশের উত্তরে রবিশঙ্কর বললেন, ‘‘এখন তো দেখছি, দেশের যত নামকরা গাইয়ে-বাজিয়ে আছেন তাঁরা সবাই দল পাকিয়ে, এককাট্টা হয়ে যা খুশি বলে যাচ্ছেন আমার বিরুদ্ধে। বলুন! আমি ওতে কানও দিই না, মনে স্থান দেওয়ার প্রশ্নই ওঠে না। আমি completely ignore করব ওই সব প্রলাপ। লোকে দেখুক ‘রাগ-অনুরাগ’-এ আমি বিলায়েৎ খান সম্পর্কে কী সম্মানের সঙ্গে কথা বলেছি, আর ও এখন কী ভাষায় তার প্রতিদান দিচ্ছে। শুধু আজ নয়, চিরটা কালই তো ও এই ভাবে, এই ভাষায় কথা বলে এল। I AM NOT SURPRISED. তেমনই, ‘রাগ-অনুরাগ’-এ যে সৌজন্য ও ভদ্রতা আমি দেখিয়েছি অন্নপূর্ণার প্রসঙ্গে বলতে গিয়ে, তা থেকেও আমার সরে আসার প্রশ্ন নেই, কারও প্রশংসা করে তো আমি ছোট হইনি। 

 ‘‘এমনকী, শুভকে আমি ওর কাছ থেকে সরিয়ে নিয়ে গেছি বলে বিবৃতি দিচ্ছে। যারা জানে তারা জানে কত বড় মিথ্যে এটা। আমি এখনও প্রতিবাদ করিনি, তবে জানি না কতদিন এ সব সহ্য করতে পারব। দেখি! 

 ‘‘তেমন পরিস্থিতি হলে আমার বয়ানও আমি দেব। আপাতত অন্নপূর্ণার এই সব মিথ্যেগুলো সম্পর্কে একটাই মন্তব্য NO COMMENT. হাবিজাবি কথাবার্তা নিয়ে আবার মন্তব্য কী!’’ 

 এই ভগ্ন সম্পর্কের আসল রসায়নটা তা হলে কী? অন্নপূর্ণার প্রতি রবিশঙ্করের পেশাগত ঈর্ষা? ছেলে শুভর প্রতি রবিশঙ্করের দায়িত্ববোধের অভাব? 

 সত্য হয়তো কোনও দিনই জানা যাবে না। প্রথমত, অন্নপূর্ণা কেমন সেতার বাজাতেন সেটা মিথ-ই থেকে যাবে। যেহেতু তিনি প্রকাশ্যে প্রায় বাজানইনি। যাঁরা তাঁর বাজনা শুনেছেন, তাঁদের অনেকেই বলেন যে, তাঁর হাত ছিল মোটামুটি। তার বেশি কিছু না। আবার, কিছু লোকের মতে আলাউদ্দিন খাঁর আসল পরিচয় পাওয়া যায় তাঁর মেয়ে অন্নপূর্ণার বাজনার মধ্যে। দ্বিতীয়ত, ছেলে শুভ সম্ভবত অন্নপূর্ণার একটা দুর্বল জায়গা। শুভ নেশাগ্রস্ত নয়, শুধু নেশার ভান করে অন্নপূর্ণার এই উক্তি অন্ধ পুত্রস্নেহের প্রকাশ বলেই হয়তো অনেকে ধরে নেবেন। 

 সাধারণ স্বামী-স্ত্রীর মধ্যেও একই সমস্যা দেখা দিতে পারে। তাদের নিজেদের মধ্যে বোঝাপড়ায় কখন যে চিড় ধরবে, বিয়ে ভেঙে তারা আলাদা হয়ে যাবে, কে বলবে? যে কোনও ভাঙা বিয়ের প্রোফাইল বা পার্শ্বচিত্র হয়তো শেষ পর্যন্ত অর্ধসত্যেরই উন্মোচন। 

 অতিরিক্ত তথ্য: শঙ্করলাল ভট্টাচার্য। 


</TEXT>
</DOC>
<DOC>
<DOCNO>1010101_1bdesh4.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

ইহুদি মেয়েকে ভালবেসে ব্রাত্য প্যালেস্তাইনি যুবক সংবাদসংস্থা  জেরুজালেম চলচ্চিত্রের পর্দায় বা গল্প উপন্যাসের পাতায় এই ধরনের ঘটনার নজির বহু দেখা যায়। তবে জীবনের ক্যানভাসে চিরন্তন প্রেমের এমন বাস্তব চিত্র বোধহয় সত্যিই বিরল। আর তাই প্যালেস্তাইনের ২৫ বছরের যুবক আহমেদ ও তাঁর সমবয়সী ইহুদি প্রেমিকা আয়লেত আজ ইজরায়েল ও প্যালেস্তাইন, দুই দেশের মানুষের কাছেই আলোচ্য বিষয়। 

আহমেদ প্যালেস্তাইনের এক মুসলিম যুবক ও আয়লেত ইজরায়েলের এক ইহুদি তরুণী। ইজরায়েল ও প্যালেস্তাইনের পারস্পরিক সম্পর্ক যখন তিক্ততার চরম পর্যায়ে, দুই দেশেরই অভ্যন্তরীণ নিরাপত্তা ব্যবস্থা যখন হিংসাত্মক আক্রমণে পর্যুদস্ত, তখন দুই দেশের এই দুই তরুণ-তরুণী পরস্পরের মধ্যে গড়েছেন এক নতুন সম্পর্ক, এক ভিন্ন রসায়নে। ভীত, সন্ত্রস্ত্র তাই দুই পক্ষই। আহমেদ বর্তমানে আছেন জেরুজালেমে আয়লেতেরই বাড়িতে কারণ শত্রু দেশের ইহুদি মেয়েকে ভালোবাসার ‘অপরাধে’ নিজের পরিবারের কাছেও তিনি এখন ব্রাত্য। আয়লেতের পিতা প্রথমে এই সম্পর্ককে স্বীকার না করলেও পরে মেয়ের মুখ চেয়ে মেনে নিয়েছেন এবং আশ্রয়ও দিয়েছেন ভিন ধর্মের এই হবু জামাইকে। 

১৯৮৭ সালে ইজরায়েল যখন প্যালেস্তাইনের উপর প্রথম আক্রমণ করে তখনই আহমেদ বাধ্য হয়ে স্কুল ছেড়ে দেন। পরে ১৯৯৫ সালে ইজরায়েলি সেনারা আহমেদকে ধরে নিয়ে যায়। ২০ মাস ধরে ইজরায়েলি পুলিশের অমানুষিক নির্যাতনের পর সে ছাড়া পায়। আয়লেতের সঙ্গে তাঁর দেখা হয় একটি রেস্তোরাঁয় যেখানে তাঁরা দুজনেই কাজ করতেন। সেখানে দেখা হওয়ার পর প্রথম দর্শনেই তাঁদের প্রেম। ‘‘ওকে প্রথম দেখেই মনে হয়েছিল, যেন বহুদিনের চেনা’’, বললেন আহমেদ। 

তবু পিছু ছাড়ে না ভয়, পিছু ছাড়ে না আতঙ্ক। প্রেমের আনন্দকে ম্লান করে দিয়ে সবার উপরে এখন যেন এই দুটি শব্দই বিরাজমান। ইজরায়েলে প্রতি মুহূর্তই তাঁদের কাটাতে হচ্ছে ভয়, অনিশ্চয়তা আর উৎকণ্ঠার টানাপোড়েনে। 

যখনই দুই দেশের কোথাও কখনও মৃত্যুর ঘটনা ঘটে তখন ব্যথিত হন দুই পক্ষই। ‘‘এখন যখনই কোনও প্যালেস্তাইনের বাচ্চার মৃত্যুর কথা শুনি আমি ভীষণ দুঃখ পাই, মনে হয় যেন কোনও আপনজনই মারা গেল, আগে কিন্তু এ রকম মনে হত না,’’ বলেন আয়লেত। কারণ প্রেমের এই নতুন সম্পর্ক কিছুটা হলেও বদলে দিয়েছে তাঁদের মনোভাব ও দৃষ্টিভঙ্গি। ‘‘আমরা ধীরে ধীরে একটি স্বপ্ন গড়ে তুলছিলাম, হঠাৎ মনে হল স্বপ্নগুলি যেন কেউ চুরি করে নিয়ে গেল, আমাদের এখন আমার বাড়ি ছেড়ে চলে যেতে হবে,’’ যোগ করেন আয়লেত। যে কোনও মুহূর্তেই তাঁদের উপর হতে পারে আক্রমণ। 

তাঁদের জন্য নিরাপত্তা ব্যবস্থার অঙ্গীকার করেনি কোনও রাষ্ট্রই। তাই এখন তাঁরা দেশ ছেড়ে ইউরোপে কোনও দেশে আশ্রয় নেওয়ার কথা ভাবছেন। কারণ, দুই দেশের এই হিংসার জাঁতাকলে নিজেদের সম্পর্কের মৃত্যু চান না তাঁরা। যাবতীয় বাধা বিঘ্নের ভ্রূকুটিকে উপেক্ষা করে একটি সুন্দর জীবনের আস্বাদ পেতে। 


</TEXT>
</DOC>
<DOC>
<DOCNO>1010703_bank.utf8</DOCNO>
<TEXT>
 ১৮ আষাঢ় ১৪০৮ মঙ্গলবার ৩ জুলাই ২০০১

বিশেষ প্রবন্ধ .. দেশের সঙ্কটে সোনা দান বৌদ্ধ ভিক্ষুর সংবাদসংস্থা  ব্যাঙ্কক দেশের আর্থিক সঙ্কটে ভিক্ষুদাদু। সাহায্যের হাত ছবি: এ এফ পি বাড়িয়ে দিয়ে তাইল্যাণ্ডের একজন বিখ্যাত বৌদ্ধ ভিক্ষু সরকারকে আজ প্রায় ৬০ লক্ষ ডলার মূল্যের সোনা দান করেন। শুধু সোনাই নয়, সেই সঙ্গে তিনি নগদেও তিন লক্ষ ডলার মূল্যের অর্থ দিয়েছেন। তাইল্যাণ্ডের ‘ভিক্ষুদাদু’ নামে পরিচিত ওই জনপ্রিয় বৃদ্ধ সন্ন্যাসী গত চার বছর ধরেই সাধারণ মানুষের কাছ থেকে দান সংগ্রহ করে দেশের কেন্দ্রীয় ব্যাঙ্কে সোনা ও অর্থ জমা দিচ্ছেন। আজ এক অনুষ্ঠানে তিনি কেন্দ্রীয় ব্যাঙ্কের গভর্নরের হাতে ৫৫টি সোনার বাট ও তিন লক্ষ ডলারের চেক তুলে দেন। এ পর্যন্ত ওই বৌদ্ধ 

গতকাল এক অনুষ্ঠানে সোনার বাটের সামনে দাঁড়িয়ে বৌদ্ধরা দেশের আর্থিক সঙ্কটে থেকে মুক্তি পাওয়ার জন্য প্রার্থনা করছেন। ছবি: এ এফ পি ভিক্ষু কেন্দ্রীয় ব্যাঙ্কে চার দফায় মোট দুই কোটি ৩৮ লক্ষ ডলার মূল্যের পৌনে তিন টন সোনা এবং ৫৫ লক্ষ ডলার নগদ অর্থ দান করেছেন। ১৯৯৭ সালের ২ জুলাই তাইল্যাণ্ডের মুদ্রার অবমূল্যায়ণ হওয়ার পর থেকেই আর্থিক সঙ্কট চলছে। আই এম এফ ১৭০০ কোটি ডলার ঋণ দিলেও সুরাহা হয়নি। এই অবস্থায় ওই প্রবীণ বৌদ্ধ ভিক্ষু দেশবাসীর কাছ থেকে অর্থ সংগ্রহ করে সরকারকে দিতে শুরু করেন। কেন্দ্রীয় ব্যাঙ্কের গভর্নর বলেন, এটা কোনও প্রতীকী ব্যাপার নয়। তাইল্যাণ্ডের মানুষ সত্যিই দেশের জন্য আত্মত্যাগ করতে চায়। 


</TEXT>
</DOC>
<DOC>
<DOCNO>1010118_15karcha.utf8</DOCNO>
<TEXT>
 ১ মাঘ ১৪০৭ সোমবার ১৫ জানুয়ারি ২০০১

 কলকাতার কড়চা নবরূপে 

 কে জানে আমার তত্ত্ব / আমলাহাড়ার দত্ত। প্রবাদ আছে, নরেন্দ্রনাথ যে দত্ত বংশে জন্মগ্রহণ করেন সে বংশের আদি বাস ছিল আমলাহাড়ায়। পরে মুঘল আমল থেকেই তাঁরা কালনার ‘দত্ত দেরিয়াটোনা’ বা ‘দেরেটোনা’ গ্রামের অধিবাসী। কোম্পানির রাজত্বের প্রথম দিকে রামনিধি দত্ত পুত্র রামজীবন এবং পৌত্র রামসুন্দরের সঙ্গে গোবিন্দপুরে এসে বসতি গড়েন। ফোর্ট উইলিয়াম নির্মাণ কালে দত্ত পরিবার গোবিন্দপুর ছেড়ে চলে আসেন উত্তর কলকাতার শিমুলিয়া বা সিমলা অঞ্চলে, বর্তমানে মধু রায়ের গলিতে তৈরি নতুন বাড়িতে। এর পর রামসুন্দরের পুত্র রামমোহন সুপ্রিম কোর্টের জনৈক ইংরেজ অ্যাটর্নির অফিসে কাজ করে প্রচুর অর্থ সঞ্চয় করে তিন নম্বর গৌরমোহন মুখার্জি ষ্ট্রিটে ৩০ কাঠা জমির উপর প্রস্তুত করেন নতুন বাড়ি। বংশের প্রবাদ, দত্তরা নাকি জঙ্গল পরিষ্কার করার জন্য ১৪ টাকা পান এবং অনেকটা অংশ সাফ করে এই বাড়ি নির্মাণ করেন। ১৮৬৩ সালের ১২ জানুয়ারি পৌষ সংক্রান্তির দিন ওই বাড়িতে জন্ম লাভ করেন বিশ্বনাথ-ভুবনেশ্বরীর দ্বিতীয় পুত্র নরেন্দ্রনাথ  স্বামী বিবেকানন্দ। স্বামীজির জন্ম ভিটেটি ছিল প্রাচীন রীতির। দক্ষিণ মুখে প্রবেশদ্বার দিয়ে ঢুকলে ভেতরে প্রশস্ত প্রাঙ্গণ। পূর্ব দিকে পশ্চিমমুখী পাঁচ ফুুকুরি অর্থাৎ পাঁচটি খিলান যুক্ত ঠাকুরদালান। ঠাকুরদালানের দোতলায় দক্ষিণ দিকে বড় বড় হলঘর। উত্তর দিকেরটি ‘বড় বৈঠকখানা ঘর’, দক্ষিণ দিকেরটি ‘ঠাকুরঘর’ আর দক্ষিণ দিকের নীচেরটি ছিল ‘বোধন ঘর’। বাইরের উঠোনের পশ্চিমে চক মিলানো দালান আর গোয়ালঘর। অন্দর মহলের দু দিকের দুটি উঠোন আর পেছনে কানাচ বা পুকুর। রামমোহনের আমলে তৈরি বাড়িটি অবিকৃত ভাবে সংরক্ষণের দায়িত্ব নিয়েছে রামকৃষ্ণ মিশন, বেলুড় মঠ। ১৯৬২ সালে সরকার জমিটি অধিগ্রহণ করলে পরের বছর স্বামীজির জন্ম শতবর্ষে মিশন বাড়িটি সংস্কার ও রক্ষণের পরিকল্পনা নেয়। কিন্তু পাকাপাকি কাজ শুরু হয় সবে ১৯৯৫ সালে। সে সময় বাড়িটি ছিল বহুধা বিভক্ত। কেউ দত্ত বাড়ির উত্তর পুরুষ, আত্মীয়, আবার কেউ ভাড়াটে। সবাইকে পুনর্বাসন দিয়ে ২-১০ নং গৌরমোহন মুখার্জি ষ্ট্রিটে মিশন গড়ে তুলছে গরিব ছাত্রছাত্রীদের জন্য লাইব্রেরি, ভারতীয় ঐতিহ্য ও রামকৃষ্ণ বিবেকানন্দের দর্শন নিয়ে রিসার্চ লাইব্রেরি, আলোচনা কক্ষ, দুঃস্থ ছাত্রছাত্রীদের পাঠদান ও নানান সমাজ সেবার ব্যবস্থা। মূল বাড়ির যে স্থান ধ্বংস হয়েছে তাকে সে সময়ের মতো গড়ে নেওয়া হচ্ছে। কাজে লাগানো হচ্ছে সে কালে ব্যবহৃত ছোট ইট। ফিরিয়ে আনা হচ্ছে স্বামীজির অতি প্রিয় তিন তলার ছাদের পৈঠা যেখান থেকে পায়রাদের তামাশা দেখতেন, ঠাকুর ঘরের সিঁড়ি, উঁচু উঠোন, যেখানে স্বামীজি সঙ্গীদের সঙ্গে খেলতেন ‘রাজা কোটাল খেলা’। ১৮৮৫ সাল রামমোহন দত্ত হাইকোর্টে বাড়ির যে নকশা জমা দিয়েছিলেন, সেটি উদ্ধার করেই এ সব হদিশ পাওয়া গেছে। কাজ এগিয়ে চলেছে দ্র্‌ুতগতিতে। সাহায্য করছে প্রত্নতত্ত্ব সর্বেক্ষণ। আশা আগামী ২০০৩ সালের মধ্যেই শেষ হবে। একালের মানুষ ফিরে পাবেন স্বামীজির জীবৎকালের ৩ নং গৌরমোহন মুখার্জি ষ্ট্রিট, স্থাপত্য অনুষঙ্গে। ছবি: প্রদীপ আদক 

 বন্যা নিয়ে 

 ক্যালকাটা সোসাইটি ফর প্রফেশনাল অ্যাকশন ইন ডেভেলপমেন্ট বা ‘স্পেড’-এর উদ্যোগে যাদবপুর বিশ্ববিদ্যালয়ের অডিটোরিয়ামে এক আলোচনা সভা হয়ে গেল। বিষয়: বন্যার কারণ, সমাধান ও বিপন্ন জীবন ও জীবিকা। ছিলেন মন্ত্রী, আমলা, নদীবিজ্ঞানী, ভূগোলবিদ, ঐতিহাসিক, সাহিত্যিক ও নানা স্তরের সমাজকর্মী। আলোচনা হল খোলামেলা। বিশেষজ্ঞরা প্রশ্ন তুলেছেন কেন সেচ ও আবহাওয়া দফতরের দেওয়া বৃষ্টির হিসেবে এত গরমিল? প্লাবিত এলাকার হিসেব নিয়েও দুটি রাজ্য সরকারি দফতরের তথ্যে আকাশপাতাল প্রভেদ। ত্রাণকাজে নিযুক্ত বেসরকারি সংস্থার গতিবিধিতে সরকারি নিষেধাজ্ঞার বিরুদ্ধে অনেকে ক্ষোভ প্রকাশ করলেন। সমাজকর্মীরা আলোচনা করেছেন ত্রাণের নীতি ও দুর্নীতি নিয়ে। ঘুরেফিরে এসেছে বড় বাঁধ প্রসঙ্গ। অতিবৃষ্টির সঙ্গে বাঁধ থেকে ছাড়া জলেই যে এই মহাপ্লাবন তা সেচমন্ত্রীও অস্বীকার করেননি। বন্যা নিয়ে যাঁরা ঘর করেন, সেই গ্রামীণ মানুষদের জীবন ও জীবিকাকে সুরক্ষিত করতে গেলে একটি সর্বাত্মক দৃষ্টিভঙ্গির প্রয়োজন। গ্রামীণ মানুষ পারিবারিক বা সামাজিক স্তরে কী কাজ করতে পারেন, স্থানীয় প্রশাসনিক স্তরে কী ভাবে কতটা কাজ করা সম্ভব, জল ধরে রাখার সাবেকি উপায় থেকে চাষের প্রকৃতি বদল এ নিয়ে বিস্তারিত কথায় মনে হল, নদী শাসনের প্রচলিত প্রথা ভেঙে বন্যাকে নিয়ে বাঁচার উপায় শিখতে হবে। জানা গেল, স্পেড-এর উদ্যোগে আগামী বইমেলায় একটি বন্যাসংক্রান্ত পুস্তিকা প্রকাশিত হবে। 

 হিতাকাঙ্ক্ষী 

 উচ্চমধ্যবিত্ত কোনও কন্যার সাজসজ্জা বাবদ মাসে কত খরচ হয় জানেন? সাড়ে ছ’শো থেকে আড়াই হাজার টাকা।’ এই পাটিগণিতটির প্রবক্তা পাপিয়া ঘোষাল। বেহালার কন্যা। লণ্ডনের মার্টন কলেজে একদা ‘ইন্টিরিয়র ডিজাইন’-এর পাঠ নেওয়া ছাত্রী। অধুনা ‘ইনট্রিক’ প্রতিষ্ঠানের কর্ত্রী। আপসোস তাঁর, ‘কলকাতার কোনও একটি পাড়ার পাঁচটি মেয়েও যদি টাকাটা খরচ করে তবে গোটা পাড়াটারই চেহারা পালটে দেওয়া যায়।’ বোঝালেন, কেমন করে ফুটপাথ জুড়ে তৈরি করা যায় বাগান, দেওয়ালের ভোটচিহ্ন মুছে সাজানো যায় টেরাকোটার টালি, করা যায় আধুনিক ল্যাণ্ডস্কেপিং ইত্যাদি। কয়েকটা বাতাবি লেবু , লিচু বা কাঁঠাল গাছ কী ভাবে বদলে দেয় মানচিত্র, তিনি তা করে দেখিয়েছেন কামারহাটির জুটমিল অঞ্চলে আর রাজারহাটে। এখন ব্যস্ত বড়বাজার নিয়ে। নীল নকশা রেডি। চলছে এলাকার ব্যবসায়ীদের বোঝানো। পাপিয়ার অভিমত, তাঁর নকশা রূপায়ণ হলে জায়গার সমস্যা তো মিটবেই, উপরন্তু আরও ব্যবসায়ীকে জায়গা দেওয়া যাবে। পাপিয়ার সঙ্গে কি পুরসভা হাত মেলাতে পারে না? ছবি: শুভ ভট্টাচার্য। 

 নীলরতন সেন চর্যাগীতির পাঠ, পাঠান্তর, অনুবাদ, তত্ত্ব ও কাব্যমূল্য নিয়ে গবেষণা হয়েছে অনেক। হরপ্রসাদ শাস্ত্রী, সুনীতিকুমার চট্টোপাধ্যায়, প্রবোধচন্দ্র বাগচী, শহীদুল্লাহ্‌ প্রমুখের সেই অমূল্য গবেষণার ধারায় এক অভিনব সংযোজন করেছিলেন নীলরতন সেন (১৯২৫-২০০০)। মূল চর্যাপুথির অবিকল প্রতিমুদ্রণ প্রকাশিত হয়েছিল তাঁর নিপুণ সম্পাদনায়। সেই ‘চর্যাগীতিকোষ’-এর পুনর্মুদ্রণের কাজ শেষ হয়েছে সম্প্রতি। সত্তর পেরিয়েও প্রৎফ দেখা থেকে শুরু করে সব কাজ একাই করতেন নীলরতন। সঙ্গে চলছিল ‘শ্রীকৃষ্ণকীর্তন’ প্রতিমুদ্রণের কাজও। দুটিই হচ্ছিল ‘সাহিত্যলোক’ প্রকাশন সংস্থায়। এমন সময় হঠাৎ চলে গেলেন সম্পাদক। খুলনার মুলঘর গ্রামের ছেলেটি কলকাতা বিশ্ববিদ্যালয় থেকে বাংলা ভাষা ও সাহিত্যের স্নাতকোত্তর পাঠ শেষ করে কর্মজীবন শুরু করেন দৌলতপুর হিন্দু কলেজে। তারপর বিভিন্ন কলেজে পড়িয়ে অবসর নেন কল্যাণী বিশ্ববিদ্যালয় থেকে। অধ্যাপনার পাশাপাশি প্রাচীন ও মধ্যযুগের বাংলা সাহিত্য, ছন্দ, রবীন্দ্রনাথ, ইত্যাদি বিষয়েও গবেষণা চালিয়েছেন। সাহিত্যের এই নীরব কর্মী তাঁর দুটি প্রধান কাজের প্রকাশ দেখে যেতে পারলেন না, আক্ষেপ এটাই। 

 অতিথি 

 ‘সকলি তোমারি ইচ্ছা/ ইচ্ছাময়ী তারা তুমি......’ অনায়াসে গেয়ে গেলেন ভেরোনিক লান, ফরাসি দুহিতা। শেষে জানালেন, তিন মাস লেগে থেকে গানটি রপ্ত করেছেন। তালিম দিয়েছেন প্যারিসবাসী কাকলি সেনগুপ্ত। ব্রিজিত নামের মেয়েটি গাইলেন ‘মম চিত্তে নিতি নৃত্যে’। মারি ক্রিস্টিন, যিনি নিজের ভারতীয় নামকরণ করেছেন অম্বিকা, নাচলেন ভরতনাট্যম। বোঝা গেল ফরাসি ললনাদের ভালই বাঙালি বানিয়েছেন নৈহাটির মেয়ে কাকলি। ’৭৪-এ বিবাহ সূত্রে গিয়েছিলেন প্যারিসে। এখন তাঁর ছাত্রছাত্রীর সংখ্যা বিপুল। তাঁদেরই কয়েক জনকে পাওয়া গেল সম্প্রতি জওহর শিশুভবনে। ছিলেন ভারতীয় গণেশের প্রেমে পড়ে যাওয়া ফরাসি গবেষক পল মাঁর্তাদুবস্ত-ও। গণেশ নিয়ে ইতিমধ্যেই লিখে ফেলেছেন প্রকাণ্ড বই। অতঃপর মন দিয়েছেন সরস্বতীতে। 

 গজগামিনী 

 সে দিন গ্যালারি ৮৮-এর ঘর জুড়ে শুধু ‘জি জি’র কথা। ‘জি জি’ অর্থাৎ গজগামিনী। কলকাতার শিল্পীদের চাঁদের হাটে স্বয়ং হাজির ‘জি জি’র নির্মাতা-নির্দেশক শিল্পী ফিদা হুসেন। উপলক্ষ এক, গজগামিনী ছবি নির্মাণের বিভিন্ন স্কেচ, জলরঙ ও আলোকচিত্রের প্রদর্শনীর উদ্বোধন। উপলক্ষ দুই, আর্টগ্যালারি ৮৮ ডটকম নামে ওই গ্যালারির নিজস্ব ওয়েবসাইটটির উদ্বোধন। এখানে বিশিষ্ট শিল্পীদের ছবি-ভাস্কর্য ছাড়া সমকালীন ভারতীয় শিল্পবস্তু কেনার জন্য পরামর্শ ও শিল্পবস্তু সংরক্ষণের হদিশ মিলবে। লম্বা শেরওয়ানি, হাতে ফুট দুইয়ের হগ হেয়ার ব্রাশটিকে লাঠির আদলে ধরে চুটিয়ে আড্ডা দিলেন হুসেন শিল্পী-সাংবাদিকদের সঙ্গে। হুসেন খালি পায়েই হাঁটেন। গজগামিনীর শিল্পনির্দেশনায় পদচিহ্নের প্রয়োজনে নিজের পদতলে রঙও মাখিয়েছিলেন। কিন্তু কলকাতায় তাঁর সেই পায়ে ছিল ব্যাণ্ডেজ। এ শহরের ফুটপাথ বড় বেহায়া যে! এই প্রদর্শনীর মেয়াদ ২০ তারিখ পর্যন্ত। এ ছাড়া হল গজগামিনী সিনেমার প্রিমিয়ার, আর অ্যাকাডেমি অব ফাইন আর্টস-এ তাঁর গ্রাফিক আর্ট প্রদর্শনী (এটি চলবে ১৯ পর্যন্ত)। সঙ্গের ছবি তারই আমন্ত্রণপত্র থেকে। 

 প্রবীণ 

 সংগঠনের বয়স তিন। সংগঠকদের তিপ্পান্ন থেকে তিরানব্বই। ‘ইণ্ডিয়ান অ্যাসোসিয়েশন অব রিটায়ার্ড পার্সনস’-এর সূচনা ’৯৭-তে। ডা: শিশিরকুমার দত্ত, তিলক গুহ ইত্যাদি পঁচিশ জন প্রৌঢ়ের উদ্যোগে। উদ্যোক্তাদের অন্যতম রবীন সোম যোগ করেন, ‘আমাদের সংগঠনের রোল মডেল ছিল আটান্নতে গড়ে ওঠা নিউ ইয়র্কের অামেরিকান অ্যাসোসিয়েশন অব রিটায়ার্ড পার্সনস-এর মতো সংস্থা। তিন বছরে আমাদের সদস্য সংখ্যা হয়েছে এক হাজার।’ দক্ষিণের কেয়াতলা থেকে সংস্থার শাখা বিস্তৃত হয়েছে নাকতলা, টালিগঞ্জ, রাসবিহারীতে। হবে উত্তরেও, তার উদ্যোগ চলছে। বার্দ্ধক্যের একাকীত্ব ঘোচানো, চিকিৎসা সংক্রান্ত সুবিধে, ৩০-৫০ শতাংশ ছাড়ে নিয়মিত ‘চেক আপ’, দশ শতাংশ ছাড়ে যে কোনও ওষুধ বাড়িতে বসে পাওয়ার ব্যবস্থা, আইনের সুযোগ সুবিধা, এহেন উপকারী উদ্যোগ রয়েছে সংগঠনের। প্রতি মাসের প্রথম শনিবার বসে আড্ডা, আছে দলবদ্ধ ভ্রমণের সূচিও। সম্প্রতি মধূসুদন মঞ্চে সংগঠনের (৪৬৩-৯০০০) তৃতীয় সম্মেলনে সদস্যরা যুবক যুবতীদেরও আহ্বান করলেন সদস্য হওয়া জন্য। এক দিন তাঁরাও তো বৃদ্ধ বৃদ্ধা হবেন! 

 সৃজনভূমি 

 ২৫৩ জন কবি নির্বাচিত হয়েছেন মঞ্চে উঠে কবিতা পড়বার জন্য। তা নিয়ে গুজগুজ ফুসফুস করছেন ২৫০০ কবি। নির্বাচন নাকি অগণতান্ত্রিক! গল্পকার নির্বাচনেও নাকি গলদ রয়েছে বলে অভিযোগ। কিন্তু বাংলা আকাদেমি এ সবে আমল দিতে নারাজ। রাজ্যের আড়াইশো পত্রপত্রিকা নিয়ে ’৯৯-তে শুরু লিটল ম্যাগাজিন মেলার। এ বছর এসেছে ৫১২টি পত্রিকা। প্রকাশিত হয়েছে ‘বাংলা লিটল ম্যাগাজিন তথ্যপঞ্জি’। বছরের শ্রেষ্ঠ পত্রিকার স্বীকৃতি পেয়েছে ‘এবং মুশায়েরা’। ইতিমধ্যে রমেন্দ্র মল্লিক, জগন্নাথ চক্রবর্তী, চিন্মোহন সেহানবীশ বা সুধী প্রধানের সংগ্রহ নিয়ে বাংলা অাকাদেমিতে গড়ে উঠছে লিটল ম্যাগাজিনের পৃথক বিভাগ। আজই শেষ হচ্ছে মেলা। 

 শ্রীকৃষ্ণকীর্তন 

 শোনা যায় বৈষ্ণব সাহিত্যের খ্যাতনামা এক অধ্যাপক ক্লাসে ঢুকতেন খোল নিয়ে। কারণ সুর ছাড়া পদাবলীর পাঠ সম্পূর্ণ হয় না। সে অবশ্য পুরাকালিক ঘটনা। ইদানিং ‘খটমট’ মধ্যযুগ পড়তেই অনীহা, গান তো দূর অস্ত্‌। কীর্তনেরও সেই জাঁক আর নেই। অথচ প্রাগাধুনিক বাংলা সাহিত্যের অনেকটাই গেয়। কবিরাই নির্দেশ দিতেন রাগ-তালের। শুধু তাই নয়, ‘দণ্ডক’, ‘লগনী’, ‘চিত্রক’, ‘প্রকীণ্ণক’ ইত্যাদি অভিনয়-নির্দেশও ছিল বড়ু চণ্ডীদাসের ‘শ্রীকৃষ্ণকীর্তন’-এ। কাঁকিল্যা গ্রামের এক গোয়াল ঘরের মাচা থেকে ১৯১৭ সালে সেই যে তাকে এনেছিলেন বসন্তরঞ্জন, তারপর এ যাবৎ কোনও উপস্থাপনা হয়নি তার। সম্প্রতি আদি মধ্য বাংলার এই নাটগীতিটির ‘বংশীখণ্ড’ থেকে নির্বাচিত কিছু অংশের অভিনয় হল জাদুঘরের আশুতোষ শতবার্ষিকী হলে। ঝাড়খণ্ডী কীর্তন আর ঝুমুরের মিশ্র আঙ্গিকে নাচলেন ও গাইলেন রাধা-বড়ায়ি-কৃষ্ণ। পোশাকও ছিল লৌকিক রীতির। উপস্থাপনায় ‘মেঘদূত কালচারাল সেন্টার’। গবেষণা ও পুনর্নির্মাণে ‘লোকসংস্কৃতি গবেষণা পরিষদ’। 

 অন্ত্যেবাসী 

 বীরভূমের কুলিয়া গ্রামের সুবল দাস বৈরাগ্য আসলে বহুরূপী। কখনও শিব সাজেন, কখনও বাঁদর। শরৎবাবুর ‘মেজদা’ (শ্রীকান্ত) পড়েই বহুরূপী হওয়ার নেশায় মেতে ওঠেন কৈশোরে। অভিনয় জীবন শুরু হয়েছিল গ্রামের যাত্রাপালায়, নারী চরিত্র অভিনয়ে। অতঃপর পেট চালাতে চারকল গ্রামের কানাই চক্রবর্তীর কাছে নাড়া বাঁধেন বহুরূপী হতে। দেশে তো বটেই, ’৯৩তে ওয়াশিংটনকেও মুগ্ধ করেছেন বহুরূপে। তাঁর মতোই গুণী সুদিন চন্দ্র মণ্ডল। আদতে পালাগানের গায়ক। নিবাস দক্ষিণ চব্বিশ পরগনার বেগমপুরে। কোলে মার্কেটে সব্জি বিক্রি করতেন একদা। শিল্পীর কি সব্জিতে মন বসে? শেষ অবধি পালাগানেই নিবেদন করেছেন নিজেকে। ১০৮টি পালাগান কণ্ঠস্থ তাঁর। ১৭ জানুয়ারি কলাকুঞ্জে ‘মিমিক’ তাঁদের হাতে তুলে দেবে অরুণাভ মজুমদার ও শ্যামমোহন চক্রবর্তী স্মারক সম্মান। দেখা যাবে তাঁদের নৈপুণ্যও। সন্ধ্যা ছ’টায়। 

 কুমোরটুলি 

 কুমোরটুলির মৃৎশিল্পীদের দীর্ঘ দিনের স্বপ্ন, নিজস্ব আর্ট গ্যালারি। একাশি বছরের শিল্পী নিরঞ্জন পাল শোনান পাঁচের দশকের কাহিনী, ‘আমরা ’৫৯-এ তৈরি করি মৃৎশিল্প সংস্কৃতি সমিতি।’ আর্ট গ্যালারি নির্মাণের প্রস্তাব তখনই দেওয়া হয় মুখ্যমন্ত্রী বিধানচন্দ্র রায়ের কাছে। তাঁর সুপারিশে খড়্গপুর আই আই টি থেকে এক দল অভিজ্ঞ বাস্তুকার প্রায় দু’মাস সমীক্ষা করেন কুমোরটুলিতে। তৈরি করেন কুমোরটুলির মাস্টার প্ল্যান। কিন্তু ষাটের দশকের গোড়ায় চিন যুদ্ধ সব মাটি করে দেয়। শেষ পর্যন্ত ‘বিনায়ক ভবন’-এ পাঁচশো বর্গফুট জায়গা মিলেছে। ‘কুমোরটুলি মৃৎশিল্প সংস্কৃতি সমিতি’ এবং তথ্য ও সংস্কৃতি দফতরের যৌথ উদ্যোগে প্রদর্শশালাও খোলা হয়েছে সেখানে। কিন্তু এ কেমন প্রদর্শশালা? দুয়ারে লেখা ‘কুমোরটুলি: একটি ইতিবৃত্ত’তে রয়েছে ‘...১৭২৫ সালে এখানে পাকাবাড়ি নির্মাণের কাজ শুরু হয়।...প্রথম পর্বের শিল্পীদের মধ্যে যদু পাল, কমলা পাল, ফন্তে পাল, বেঁটে পাল, হরে পাল...’ ইত্যাদি। ১৭২৫-এর হদিশ কোথা থেকে পাওয়া গেল, তালিকা থেকে কেমন করেই বা বাদ গেলেন সমিতির প্রথম সম্পাদক নিরঞ্জন পাল, ভাস্কর রমেশচন্দ্র পাল, সুনীল পাল, যতীন ও জিতেন পাল এবং অলক সেন মহাশয়রা। যে সত্তর-বাহাত্তরটি শিল্পদ্রব্য সাজানো হল তা তো কয়েক গজ হাঁটলেই মেলে কুমোরটুলিতে। বরং দলমত নির্বিশেষে সেই সব শিল্পীর ছবি ও জীবনী রাখা যেত যাঁদের জন্য কুমোরটুলির খ্যাতি বিস্তৃত হয়েছে। রাখা যেত কুমোরটুলির পুরনো চিত্রিত সরা, চালচিত্র এবং পুতুল। তথ্য দফতরের মতে, এ নেহাতই প্রাথমিক উদ্যোগ। তা বলে নাকের বদলে একেবারে নরুন? সঙ্গে প্রদর্শশালার ছবি: শান্তনু চক্রবর্তী। 

 রঙ্গকর্মী 

 মরুথাপ্পা পিল্লাই বা মঞ্জুলিকা রায়চৌধুরী বা নদিয়া সিংহের ছাত্রী উষা গঙ্গোপাধ্যায় ’৭০-এ যোগ দেন সংগীত কলামন্দির নাট্যদলে। ’৭২ থেকে নিয়োজিত হন কলকাতার পদাতিক, যবনিকা প্রভৃতি হিন্দি নাট্যদলে। ’৭৬-এ তৈরি করেন ‘রঙ্গকর্মী’। দলের পঁচিশ বছর পূর্তি উপলক্ষে আগামী কাল শুরু হচ্ছে উৎসব। প্রদর্শনী, খোলা মঞ্চে নতুন নাটক ‘শোভাযাত্রা’র আয়োজন, ‘হিম্মত মাঈ’-এর পঞ্চাশতম প্রদর্শন, নানা নাট্য ব্যক্তিত্বকে স্মারক সম্মান অর্পণ ইত্যাদি। চলবে ১৯ জানুয়ারি অবধি একাডেমি, নন্দন ও রবীন্দ্রসদনে। 

 গসিপ 

 ছবির নাম ‘গসিপ’। দু’বছর আগে গঙ্গাসাগর মেলার মরসুমে, কলকাতার বাবুঘাটে তুলেছিলেন অঞ্জন সরকার। বাবুঘাটে তো মেলাই বসে যায় এই সময়! কত ভাব বিনিময়, কত যোগসূত্র গাঁথা হয়। স্বাভাবিক ভাবেই লণ্ডনের ‘কমনওয়েলথ ব্রডকাস্টিং অ্যাসোসিয়েশন’ আয়োজিত আন্তর্জাতিক প্রতিযোগিতায় গত বছর এই ছবিটিই জিতে নিয়েছে ‘জয়েন্ট ওভারঅল উইনার’-এর সম্মান। বিষয় ছিল ‘কমিউনিকেশন’। ২৬ জানুয়ারি লণ্ডনে শুরু হবে পুরস্কার পাওয়া ছবিগুলির প্রদর্শনী। অঞ্জনের ছবি তোলা শুরু ১৯৮৪ সালে, আলোকচিত্রী-পিতা সন্তোষকুমার সরকারের মৃত্যুর পর। কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1010426_26desh1a.utf8</DOCNO>
<TEXT>
 ১৩ বৈশাখ ১৪০৮ বৃহস্পতিবার ২৬ এপ্রিল ২০০১

চাপেই স্পিকারকে চিঠি দিচ্ছে তৃণমূল স্টাফ রিপোর্টার  কলকাতা স্টাফ রিপোর্টার  নয়াদিল্লি 

অবশেষে জোট ছাড়ার সিদ্ধান্ত নিলেন মমতা। ছবি: সুদীপ আচার্য। কংগ্রেসের চাপে অবশেষে মমতা বন্দ্যোপাধ্যায়ের তৃণমূল কংগ্রেস স্পিকারকে লিখিত ভাবে কেন্দ্রের এন ডি এ জোট ছেড়ে দেওয়ার কথা জানিয়ে দিচ্ছে। তৃণমূল যে এই সিদ্ধান্ত নিচ্ছে, তা জানার পরে কংগ্রেসও জানিয়ে দিয়েছে, সনিয়া গাঁধী পশ্চিমবঙ্গে মমতার সঙ্গে যৌথ সভা করবেন। ৩ ও ৪ মে কংগ্রেসের সভানেত্রী সনিয়া পশ্চিমবঙ্গে সাত থেকে আটটি জনসভা করবেন বলেও জানিয়েছে এ আই সি সি। এ দিকে, তার পরেই, ৫ ও ৬ মে রাজ্যে ভোটের প্রচারে আসছেন প্রধানমন্ত্রী অটলবিহারী বাজপেয়ী। 

কংগ্রেসের চাপেই স্পিকারকে চিঠি পাঠিয়ে এন ডি এ-র সঙ্গে সম্পর্ক ছিন্ন করার কথা জানানো হচ্ছে, এ কথা অবশ্য মানতে রাজি নয় তৃণমূল। তৃণমূল সাংসদ সুদীপ বন্দ্যোপাধ্যায় বলেন, ‘‘মন্ত্রিসভা তথা এন ডি এ ছেড়ে চলে আসার পরে আমার বাড়িতে দলের নীতিনির্ধারণ কমিটির যে-বৈঠক হয়েছিল, তাতে নেওয়া প্রস্তাবটির প্রতিলিপি আমরা স্পিকারের কাছে পাঠিয়ে দেব। ওই বৈঠকে কারা উপস্থিত ছিলেন, কারা কারা সই করেছিলেন, তা-ও জানিয়ে দেওয়া হবে।’’ 

তহলকা-কাণ্ডের পরে মমতা কেন্দ্রীয় সরকার থেকে সরে দাঁড়িয়ে বাজপেয়ীর সরকারের উপর থেকে সমর্থন প্রত্যাহারের কথাও ঘোষণা করেছিলেন। কিন্তু পাঁচ সপ্তাহ পরেও তৃণমূল স্পিকারকে চিঠি দেয়নি। ইতিমধ্যে অজিত পাঁজা বি জে পি জোটের সঙ্গেই থাকার কথা বলেছেন। গনি খান চৌধুরীও সনিয়া ও কমল নাথের কাছে চিঠি পাঠিয়ে মমতা সত্যিই বি জে পি-র সঙ্গে সম্পর্ক চুকিয়ে দিয়েছেন কি না, তা জানতে চান। এই প্রেক্ষিতে কংগ্রেস সিদ্ধান্ত নেয়, তৃণমূলকে স্পিকারের কাছে চিঠি পাঠিয়ে দিতে বলা হবে। মঙ্গলবার রাতেই ফোনে কমল নাথ মমতাকে বলেন, কংগ্রেসের হাত শক্ত করার জন্যই তৃণমূলের উচিত স্পিকারের কাছে চিঠি পাঠিয়ে দেওয়া। বুধবার বিকালে সরকারের উপর থেকে সমর্থন প্রত্যাহার নিয়ে প্রশ্ন করা হলে কমল নাথ বলেন, ‘‘আমি আপনাদের তৃণমূলের চিঠির প্রতিলিপি দেখিয়ে দেব।’’ 

এন ডি এ ছাড়ার বিষয়টি স্পিকারকে জানানো হয়নি বলে পাঁজা প্রশ্ন তুলেছেন। একই প্রশ্ন গনির। এই প্রেক্ষিতে সুদীপবাবু বলেন, ‘‘কংগ্রেসের নেতাদের আমরাই বলেছি বরকতদাকে বলতে, উনি যেন ভুল না-বোঝেন। আমাদের বৈঠকের প্রস্তাবটা পাঠিয়ে দিচ্ছি। ওই প্রস্তাবে অজিতদাও সই করেছিলেন।’’ সুদীপবাবু জানান, মমতাও চান, অজিতবাবু প্রচারে যান। তাঁর কথায়, ‘‘অজিতদার সমস্ত বক্তব্যই আমরা অতীব গুরুত্ব দিয়ে ভাবব। ভোটের পরে আলোচনার রাস্তা তো খোলাই রয়েছে।’’ এ দিকে, মালদহ থেকে নিজস্ব সংবাদদাতার খবর, গনি জানিয়েছেন, ইংলিশবাজারের কংগ্রেস প্রার্থী গৌতম চক্রবর্তীকে তিনি মনোনয়নপত্র প্রত্যাহার করতে বলবেন না। 


</TEXT>
</DOC>
<DOC>
<DOCNO>1010101_1raj8.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

চিকিৎসা না পাওয়ায় নানুর স্বাস্থ্যকেন্দ্রে তালা পড়ল অরুণ মুখোপাধ্যায়  নানুর প্রয়োজনীয় চিকিৎসা না পাওয়ার প্রতিবাদে শনিবার এলাকার কিছু মানুষ নানুর ব্লক স্বাস্থ্যকেন্দ্রে তালা ঝুলিয়ে দেন। রবিবার সন্ধ্যা পর্যন্ত সেই তালা খোলেনি। জেলার সি এম ও এইচ অজিত হাজারি এই খবর স্বীকার করে নিয়ে বলেন, ‘‘তালা ঝোলানোর খবর পেয়েই রেডিওগ্রাম করে সমস্ত ডাক্তারকে কাজে যোগ দিতে বলেছি। তবে, নানুর ব্লক স্বাস্থ্যকেন্দ্রের অব্যবস্থা নিয়ে কেউ আমাকে কিছু বলেনি।’’ সি এম ও এইচ জানান, এ সি এম ও এইচ হরেন চট্টোপাধ্যায়কে সেখানে গিয়ে পুরো বিষয়টি খতিয়ে দেখতে বলেছি। কিন্তু রবিবার সন্ধ্যা পর্যন্ত তিনি যাননি। এই বিষয়ে তাঁর কীর্ণাহারের বাড়িতে যোগাযোগ করা হলে বলা হয়, ‘‘তিনি বাড়িতে নেই আর কোথায় গিয়েচেন তাও জানা নেই।’’ 

ঘটনার সূত্রপাত শুক্রবার সন্ধ্যায়। নানুর থানা এলাকার নিমড়া গ্রামের দু’জন বোলপুর থেকে মোটরবাইকে চেপে ফিরছিলেন। সেই সময়ে মোহনপুর গ্রামের কাছে দুষ্কৃতীরা পথ আটকায় ও তাঁদের মারধর করে ঘড়ি ও টাকা ছিনতাই করে চম্পট দেয়। কিছুক্ষণ পরে ওই এলাকারই কয়েক জন জখম দু’যুবককে পড়ে থাকতে দেখেন। তাঁরাই ধরাধরি করে নানুর থানায় দু’জনকে থানায় নিয়ে যান। কিন্তু ওই থানা থেকে তাঁদের বলা হয়, ওই এলাকাটি বোলপুর থানার মদ্যে পড়ে। ফলে সেখানেই নিয়ে যেতে হবে। এই টানাপোড়েনের মধ্যেই ওই দুই যুবক আরও অসুস্থ হয়ে পড়েন। এর পরে স্থানীয় মানুষ তাঁদের নানুর স্বাস্থ্যকেন্দ্রে নিয়ে যান। কিন্তু সেখানেও কোনও চিকিৎসা না মেলায় দুই যুবককে ওই রাতেই বোলপুর মহকুমা হাসপাতালে ভর্তি করানো হয়। এই ঘটনার প্রতিবাদে শনিবার সকালে বোলপুর-নানুর রুটে মোহনপুর গ্রামে রাস্তা অবরোধ করা হয়। তার পরেই তালা মেরে দেওয়া হয় ওই স্বাস্থ্যকেন্দ্রে। 

স্থানীয় মানুষের অভিযোগ, স্বাস্থ্যকেন্দ্রে খাতায়-কলমে তিন জন চিকিৎসক থাকলেও অধিকাংশ সময়ে কাউকেই পাওয়া যায় না। ১৫ শয্যার নানুর ব্লক স্বাস্থ্যকেন্দ্রের আওতায় রয়েছে তিনটি প্রাথমিক স্বাস্থ্যকেন্দ্র। ওই সব স্বাস্থ্যকেন্দ্রের মুমুর্ষু রোগীকে ব্লক স্বাস্থ্যকেন্দ্রে পাঠানো হয়। কিন্তু গত কয়েক মাস ধরে এই স্বাস্থ্যকেন্দ্রে কোনও রোগী ভর্তি হয় না বলে স্থানীয় মানুষ জানান। গ্রামের মানুষের সুরেই গলা মিলিয়ে স্থানীয় বিধায়ক আনন্দ দাসের অভিযোগ, ‘‘এখানকার বি এম ও এইচ এক জন মহিলা হোমিওপ্যাথিক চিকিৎসক। বাড়ি কলকাতায়। তিনি মাসে হাতে গোনা কয়েক দিন স্বাস্থ্যকেন্দ্রে আসেন।’’ এত কিছুর পরেও স্বাস্থ্য বিভাগের কোনও প্রতিনিধি গ্রামে এসে গ্রামবাসীদের সঙ্গে কথা বলেননি। 


</TEXT>
</DOC>
<DOC>
<DOCNO>1010101_rajya.utf8</DOCNO>
<TEXT>


সংঘর্ষ প্রতিরোধে হুগলিতে সব দলের কাছ থেকে অস্ত্র উদ্ধারে বুদ্ধের নির্দেশ জলসা-ফেরত গ্রামবাসীদের উপরে বোমা, দু’জনের মৃত্যু হিসাবই নেই, কর্মীর সংখ্যা জানাতে না পেরে বিপাকে হাওড়া পুরসভা সেচ বিভাগ জল দেয়নি, তিস্তা প্রকল্পে সঙ্কট চোরাই কাঠ উদ্ধার মালদহের চার অপহৃতের মধ্যে এক জনের দেহ মিলল গোমানি নদীতে গলসির গ্রামে পুলিশি মারের শিকার বৃদ্ধ, মহিলারাও চিকিৎসা না পাওয়ায় নানুর স্বাস্থ্যকেন্দ্রে তালা পড়ল রূপনারায়ণের ভাঙনে বিপন্ন কোলাঘাট থেকে নাটশাল শেখ বিনোদের সঙ্গী গ্রেফতার সেন্দহের বশে রিতাকে খুন ডুয়ার্সে বিরল প্রাণিসংরক্ষণে রেসকিউ সেন্টার


</TEXT>
</DOC>
<DOC>
<DOCNO>1010710_kolkata.utf8</DOCNO>
<TEXT>


২৫ আষাঢ় ১৪০৮ মঙ্গলবার ১০ জুলাই ২০০১

আরও খবর

সুরবেক বিশ্বাস: বিহারের এক সাংসদের ছত্রচ্ছায়ায় থাকার জন্য বিহারি ডাকাতরা কলকাতায় পর শহরে পর ডাকাতি করা বিহারের সক্রিয় সাংসদের একটি ডাকাত প্রশ্রয়ে দলকে এই শহরের গোয়েন্দা পুলিশ চিহ্নিত করেও ধরতে পারছে না।

স্টাফ রিপোর্টার: দম্পতিকে দক্ষিণ কলকাতার ঘুমের ওষুধ টালিগঞ্জ ফাঁড়ির মোড়ে ‘আশা খাইয়ে টাকা, অ্যাপার্টমেন্ট’ গয়না লুঠ নামে একটি বহুতল বাড়িতে গৃহকর্তা ও গৃহকর্ত্রীকে ঘুমের ওষুধ খাইয়ে বেহুঁশ করে নগদ টাকা ও জিনিসপত্র লুঠ করা হয়েছে।

ঝুঁকি বুঝেও মহাশ্বেতা মশারি বিমুখ ভট্টাচার্য: ম্যালেরিয়া ৭০ শতাংশ নগরবাসী প্রতিরোধে মশারি ব্যবহারের উপরে বিশেষজ্ঞেরা বার বার জোর দেওয়া সত্ত্বেও কলকাতা শহরের প্রায় ৭০ শতাংশ মানুষ মশারি টাঙিয়ে শোন না।

মেধা কেলেঙ্কারি চার্নকের নিয়ে চেনানো কলকাতার মামলা পুলিশের অচেনা প্রত্ন অতীত


</TEXT>
</DOC>
<DOC>
<DOCNO>1010102_2bus4.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

পশুখাদ্য রফতানিতে সায় কেন্দ্রের সংবাদসংস্থা  নয়াদিল্লি পশুখাদ্য রফতানির অনুমতি দিয়েছে কেন্দ্রীয় সরকার। এর মধ্যে রয়েছে গম, চাল ও ডালের খড়। চলতি ২০০০-০১ বছরে এই রফতানি করা যাবে। এ ব্যাপারে রফতানি লাইসেন্সের জন্য জানুয়ারির প্রথম সপ্তাহের মধ্যে আবেদন করার আহ্বান জানিয়েছেন শিল্প ও বাণিজ্য মন্ত্রকের বৈদেশিক বাণিজ্য সংক্রান্ত ডিরেক্টর জেনারেল। 


</TEXT>
</DOC>
<DOC>
<DOCNO>1010113_din.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

আপনার আজকের দিনটি সব্যসাচী 

মেষ: হার্নিয়া ও নেত্রপীড়ার প্রবণতা থাকবে। বহু শ্রমসাধ্য একাধিক কর্মসূত্রে উপার্জন। বিশিষ্ট ভাগ্যোদয় ও বিত্তসম্পত্তি লাভ। 

বৃষ: শিল্পজাত দ্রব্যের ব্যবসা সূত্রে ধন বৃদ্ধি। গণিতজ্ঞ ও বিজ্ঞান-গবেষকের সাফল্য। সদুপায়ে অর্থাগম ও পরোপকারের চেষ্টা। 

মিথুন: গৃহে শুভ অনুষ্ঠান ও বহুজন সমাগমে আনন্দ। গুরুজন ও ঊর্ধ্বতন কর্তৃপক্ষের আনুকূল্য। কর্মোন্নতি ও দাম্পত্য জীবনে শান্তি। 

কর্কট: পৈতৃক সম্পত্তি লাভ ও সঞ্চয় বৃদ্ধি। প্রিয়জনের প্রণয়ঘটিত বিবাহ। দ্রুত দেহারোগ্য ও ভ্রাতা-ভগিনীর উন্নতি। 

সিংহ: গুরুজনের সেবা ও বহুজনের হিতার্থে অর্থব্যয়। সম্পত্তি লাভ ও গৃহ নির্মাণ। উপার্জন ও সঞ্চয় বৃদ্ধি। সন্তানের কৃতিত্ব। 

কন্যা: স্বাস্থ্যোন্নতি ও কর্মোন্নতি। গৃহে শুভ অনুষ্ঠান ও গুরুজনের সম্মাননা। বলবান শত্রুর মোকাবিলা ও বিতর্কিত পথে অর্থাগম। 

তুলা: হাইড্রোসিল ও প্রস্টেট গ্রন্থির পীড়া। ভ্রাতা ও ভগিনীর উন্নতি ও কৃতিত্ব। নতুন পরিকল্পনা ও পন্থানুসারে সাফল্য। 

বৃশ্চিক: পূর্ব প্রণয় সূত্রে বিবাহ। কর্মে খ্যাতি প্রতিপত্তি ও উপার্জন বৃদ্ধি। সন্তানের মেধার বিকাশ ও কর্মে কৃতিত্ব। 

ধনু: স্বাস্থ্যোন্নতি ও কর্মোন্নতির যোগ। আকস্মিক অঘটনে দেহে আঘাত ও অস্ত্রোপচার। স্নায়ু, নেত্র ও মূত্রঘটিত পীড়া। 

মকর: দ্রুত দেহারোগ্য ও সৌভাগ্য বৃদ্ধি। ভ্রাতা ও ভগিনীর কর্মলাভ ও বিবাহ বিষয়ে শুভ। বিজ্ঞান-গবেষক ও প্রযুক্তি-পরিকল্পকের শুভ। 

কুম্ভ: কর্মক্ষেত্রে ও গৃহপরিবেশে অসন্তোষ বৃদ্ধি। একাধিক সদুপায়ে অর্থাগম ও ধন বৃদ্ধি। প্রিয়জনের বিবাহ বিষয়ে শুভ। 

মীন: দাম্পত্য জীবনে শান্তি ও ব্যবসা সূত্রে শ্রীবৃদ্ধি। স্বাস্থ্যোন্নতি ও কর্মোন্নতি, গুরুজন ও ঊর্ধ্বতন কর্তৃপক্ষের আনুকূল্য লাভ। গুরুজনের সেবা ও সম্পত্তি ক্রয়। 


</TEXT>
</DOC>
<DOC>
<DOCNO>1010101_1khela3.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

বিশ্বকাপে চক্রান্তের শিকার পূর্ণিমারা স্টাফ রিপোর্টার  কলকাতা অষ্ট্রেলিয়া, নিউজিল্যাণ্ড তো ছিলই। তারও বাইরে, নিউজিল্যাণ্ডের মাটিতে প্রায় গোটা বিশ্বকাপ জুড়ে আরও এক অদৃশ্য প্রতিদ্বন্দ্বীকে সামলে যেতে হয়েছে ভারতীয় মেয়েদের। বিদেশি প্রচারমাধ্যম। নিউজিল্যাণ্ডে অনুষ্ঠিত সদ্য সমাপ্ত মেয়েদের বিশ্বকাপ ক্রিকেটে একটি ওয়েবসাইটের ভাষ্যকার এবং নিউজিল্যাণ্ড মিডিয়ার একটি অংশের ‘ওয়ান পয়েন্ট প্রোগ্রাম’ ছিল ভারতের দুই বোলারকে চাকার প্রমাণ করা। অফ স্পিনার পূর্ণিমা রাও এবং পেসার রেণু মার্গারেটই ছিলেন এই আক্রমণের লক্ষ্য। শেষ পর্যন্ত এই দুই ভারতীয়কে ‘চাকার’ প্রমাণ না করতে পারলেও, দলের মনোবলে অনেকটাই চিড় ধরানো যায়। বিশ্বকাপ সেমিফাইনালে নিউজিল্যাণ্ডের কাছে হারের এটা যদি এক মাত্র কারণ না-ও হয়, অন্যতম কারণ তো বটেই। ‘‘ওরা কিন্তু সত্যিই মানসিকভাবে ভীষণ ভেঙে পড়েছিল,’’ জানাচ্ছেন ভারতীয় দলের সঙ্গে থাকা শ্রীরূপা বসু, ‘‘আর খেলার উপর তার একটা প্রভাব তো পড়েইছে।’’ 

মোট ২৫ দিনের টুর্নামেন্ট। সেমিফাইনাল সমেত ভারতকে খেলতে হয়েছে মোট আটটি ম্যাচ। শ্রীরূপাই জানাচ্ছেন, ঝামেলার শুরু তিন নম্বর ম্যাচ থেকে। ইংল্যাণ্ডকে আট রানে হারানোর পরই একটা হাওয়া উঠতে শুরু করে পূর্নিমা এবং রেণু বল ছুড়ছেন। হাওয়াটা চরমে ওঠে নিউজিল্যাণ্ড ম্যাচের আগে। নিউজিল্যাণ্ড টি ভি, সংবাদপত্রে তখন একটাই বড় খবর। ভারতীয় বোলাররা কি বল ছুড়ছেন? হোটেলে টি ভি খুললেই (স্মৃতি হাতড়ে শ্রীরূপা জানান, নিউজিল্যাণ্ড টি ভি-র চ্যানেল টু বা থ্রি হবে) ভারতীয়রা দেখতে পেতেন পূর্ণিমা এবং রেণুর ছবি এবং সঙ্গে সেই এক প্রশ্ন। এমনকী খবরের কাগজগুলির পাতাতেও এই দুই বোলারের বোলিং অ্যাকশনের ছবি দেখিয়ে প্রশ্ন তোলা হয়েছে ওরা কি চাকার? এখানেই শ্রীরূপার আক্ষেপ, ‘‘যে ভাবে ওদের দু’জনকে আক্রমণ করা হয়েছিল, তাতে আমরা অবাক হয়ে যাই। দু’জনেই খুব ভেঙে পড়ে। বিশেষ করে রেণু। ও তো ভেবেছিল ক্রিকেট কেরিয়ারই না শেষ হয়ে যায়। ২৫ বছর বয়স তো।’’ 

পরিসংখ্যান বলছে, টুর্নামেন্টের শুরুর দিকে পেসার রেণু এবং অফ স্পিনার পূর্ণিমাই ছিলেন ভারতের বোলিংয়ের প্রধান স্তম্ভ। দক্ষিণ আফ্রিকার বিরুদ্ধে রেণু দশ ওভারে ১৫ রান দিয়ে দু’উইকেট পান। ওই দশ ওভারেই ১২ রান দিয়ে পূর্ণিমার ঝুলিতে গিয়েছিল তিন উইকেট। শুধু উইকেট নেওয়াই নয়, পরের পর ম্যাচে রান দেওয়ার ব্যাপারেও অত্যন্ত কৃপণ ছিলেন এই দুই ভারতীয় বোলার। ‘‘সব থেকে আশ্চর্য কী জানেন, ওদের কেরিয়ারে কখনও এই ধরনের অভিযোগ ওঠেনি,’’ নিউজিল্যাণ্ড থেকে শহরে ফিরে বলছিলেন শ্রীরূপা। কিন্তু অভিযোগ যখন উঠল, তার প্রভাব ভাল মতোই পড়ে দু’জনের বোলিংয়ে। এমনকী রেণুকে তো সেমিফাইনালের আগে শেষ দুটো ম্যাচে ‘বিশ্রামও’ দিতে হয়। শেষ পর্যন্ত কী হল? শ্রীরূপার বক্তব্য, ‘‘মিডিয়া এই রকম হইচই শুরু করায় আম্পায়ারদের মত চান সংগঠকরা। আম্পায়াররা বলেন, হতে পারে ওদের দু’একটা ডেলিভারি সন্দেহজনক। সে দেশে গিয়েও শুধরে নেওয়া যায়। আর আমাকে প্রশ্ন করা হলে সাফ বলে দিই, আমার কাছে সরকারি ভাবে অভিযোগ না এলে আমি কিছুই করব না।’’ 

আম্পায়াররা গোটা টুর্নামেন্টে নো ডাকেননি, তা হলে আগুনটা জ্বালল কারা? শ্রীরূপা নিউজিল্যাণ্ড প্রচারমাধ্যমের থেকে বেশি করে দোষ দিতে চাইছেন ওই বিশেষ ওয়েবসাইটটির ভাষ্যকারদের। ‘‘ওরাই প্রথম অভিযোগটা তুলল।’’ ভাষ্যকারদের মধ্যে ভারতীয়র সংখ্যা ছিল এক জন। কিন্তু প্রাক্তন ক্রিকেটার শান্তা রঙ্গস্বামী যে অভিযোগটা তোলেননি, সে ব্যাপারে একশো ভাগ নিশ্চিত শ্রীরূপা। তিনি এক্ষেত্রে ‘বিদেশি’- দের হাতই দেখছেন। ঘটনা হল, হাতটা যারই থাক, মাশুলটা দিতে হল তো সেই ভারতীয়দেরই। এবং সেমিফাইনালে উঠে হারতে হল সেই নিউজিল্যাণ্ডের কাছেই। 

পরের বিশ্বকাপ দক্ষিণ আফ্রিকাতে: পুরুষদের মতো মেয়েদের পরের বিশ্বকাপ ক্রিকেটও হবে দক্ষিণ আফ্রিকায়। ২০০৫ সালের ফেব্রুয়ারি-মার্চ মাসে। 


</TEXT>
</DOC>
<DOC>
<DOCNO>1010913_13cal1a.utf8</DOCNO>
<TEXT>
 ২৮ ভাদ্র ১৪০৮ বৃহস্পতিবার ১৩ সেপ্টেম্বর ২০০১

নিউ ইয়র্কে আটকে পড়েছেন প্রবোধ স্টাফ রিপোর্টার রাষ্ট্রপুঞ্জের সম্মেলনে নিউ ইয়র্ক গিয়ে আটকে পড়েছেন রাজ্যের পরিষদীয় ও আবগারি বিষয়ক মন্ত্রী প্রবোধ সিংহ। ম্যানহাটনে ওয়ার্ল্ড ট্রেড সেন্টারের কাছেই একটি হোটেলে উঠেছেন তিনি। বুধবার সকাল সাড়ে ৭টায় কলকাতা থেকে তাঁর সঙ্গে কথা বলেছেন রাজ্যের ফেডারেশন অব ইউনাইটেড নেশনসের সাধারণ সম্পাদক সীতারাম শর্মা। সীতারামবাবু এ দিন বলেন, ‘‘প্রবোধবাবু রয়েছেন মিলেনিয়াম প্লাজা হোটেলে। তিনি সুস্থ আছেন। বৃহস্পতিবার তাঁর জেনিভা যাওয়ার কথা।’’ প্রবোধবাবুর সঙ্গে তাঁর স্ত্রীও কথা বলেছেন এ দিন। 


</TEXT>
</DOC>
<DOC>
<DOCNO>1010128_rashifal.utf8</DOCNO>
<TEXT>
 ১৪ মাঘ ১৪০৭ রবিবার ২৮ জানুয়ারি ২০০১

সাপ্তাহিক রাশিফল সব্যসাচী ২৮ জানুয়ারি  ৩ ফেব্রুয়ারি, ২০০১ আলোচ্য সপ্তাহে রাশিচক্রে গ্রহসংস্থান যথা 

বৃষে বক্রী শনি বক্রী বৃহস্পতি, মিথুনে রাহু, তুলায় মঙ্গল, ধনুতে কেতু, মকরে রবি বুধ, কুম্ভে শুক্র। বৃহস্পতিবার রাত্রি ১১।৩৯নিঃ ১৪ গতে বুধ কুম্ভে যাবেন। শনিবার সূর্যোদয়ের পূর্বে ৫।৫৫নিঃ ৪৩ সেঃ গতে শুক্র মীনে যাবেন। চন্দ্রের রাশি ও নক্ষত্র পরিক্রমা বৃশ্চিক জ্যেষ্ঠা থেকে কুম্ভ শতভিষা, তিথিভোগ কৃষ্ণা দ্বাদশী থেকে শুক্লা তৃতীয়া, যোগসঞ্চার ধ্রুব উত্তর ফাল্গুনি থেকে বরীয়ান জ্যেষ্ঠা। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য। মেষ: দাম্পত্য জীবনে অসন্তোষ ও মামলা মকদ্দমা বিষয়ে সাবধান। অগ্মি, বিদ্যুৎ ও দাহ্যবস্তু বিষয়ে সতর্ক থাকবেন। রক্তঘটিত পীড়া ও অস্ত্রোপচারে দৈহিক ক্ষত। সপ্তাহের আদ্যভাগে চাকুরি ক্ষেত্রে সাফল্য, উপার্জনবৃদ্ধি, বুদ্ধির বিকাশ ও নতুন পরিকল্পনা। মধ্যভাগে দেহারোগ্য ও ভ্রমণের জন্য ব্যয়, ব্যবসায় মূলধন বিনিয়োগ, স্থায়ী আমানত সূত্রে লাভ, কাব্যগীত চর্চা। অন্তভাগে উচ্চাভিলাষ, কর্মে নতুন উদ্যম, সাহস ও মনোবল বৃদ্ধি। মেষলগ্নে জাত ব্যক্তির গবেষণায় সাফল্য, উপার্জন ও সঞ্চয় বৃদ্ধি, দার্শনিক চিন্তা ও ধর্মাচারণ। বৃষ: উচ্চ আদর্শ সামনে রেখে কাজ আরম্ভ করতে পারেন। বাধা বিঘ্নের মধ্যে দিয়ে সাফল্যের পথে অগ্রগতি। বিদ্বান ব্যক্তিদের মধ্যে বিতর্ক বিবাদ প্রত্যক্ষ করতে পারেন। সপ্তাহের আদ্যভাগে একাধিক কর্মসূত্রে অর্থাগম, গুরুজনের বিত্তসম্পত্তি লাভ, দুঃখ ক্ষোভের অবসান। মধ্যভাগে ব্যবসায় লগ্নি বৃদ্ধি। সম্পত্তি ক্রয় ও বৈষয়িক উন্নতি। সময়োচিত চিকিৎসা। অন্তভাগে রক্তচাপ বৃদ্ধি, গুরুজন ও প্রিয়জনের জন্য উদ্বেগ, আইনঘটিত গোলযোগ। বৃষলগ্নে জাত ব্যক্তির বিলম্বে ভাগ্যোদয়, সন্তানের উন্নতির সূচনা, সুন্দর যানারোহণে ভ্রমণ। মিথুন: পারিবারিক শুভসংবাদে সুখানুুভব। গুরুজন ও স্বজন বর্গের স্বাস্থ্যোন্নতি ও বৈষয়িক শ্রীবৃদ্ধি। বিদ্যার্থী, শিক্ষার্থী ও গবেষকের সাফল্যলাভ। সুবুদ্ধিযোগ ও কর্মে কৃতিত্বলাভ। সপ্তাহের আদ্যভাগে একাধিক কর্মব্যস্ততা, উপার্জন ও সঞ্চয়বৃদ্ধি, প্রিয়জনের শুভবিবাহ। মধ্যভাগে গুরুজনের আর্শীবাদ লাভ, কোনও প্রভাবশালী ব্যক্তির সাহায্য লাভ, কর্মে পদোন্নতি। অন্তভাগে বাহনক্রয় ওা গৃহনির্মাণের প্রস্তুতি, বায়ুমার্গে ভ্রমণ, বিদেশযাত্রার শুভ যোগাযোগ। মিথুুনলগ্নে জাত ব্যক্তির কাব্যগীত চর্চা, যোগাভ্যাস ও আধ্যাত্মিক শান্তি, পত্নীর কর্মকুশলতা। কর্কট: স্বাস্থ্য, সম্মান ও সম্পত্তি সুরক্ষা বিষয়ে যত্ন নিন। জীবানু সংক্রমণ ও উদরপীড়া। বৈষয়িক মীমাংসা সন্তোষজনক হতে পারে। কোনও বিদ্বান, সৎ ব্যক্তির সঙ্গলাভ ও উপদেশ শ্রবণ। সপ্তাহের আদ্যভাগে দ্রুত দেহারোগ্য, মানসিক প্রশান্তি, বলবান শত্রুর সঙ্গে বোঝাপড়া। মধ্যভাগে গুরুজনের উপদেশ ও আর্শীবাদ লাভ, ব্যবসাসূত্রে উপার্জন ও সোভাগ্য বৃদ্ধি। অন্তভাগে পৈতৃক সম্পত্তির দখল নিতে পারেন, শ্নেষ্মাবৃদ্ধি ও বক্ষঃপীড়া, সঞ্চয় বৃদ্ধি। কর্কটলগ্নে জাত ব্যক্তির ঋণশোধ, ভ্রাতা ও ভগিনীর বিবাহ, দাম্পত্য জীবনে সমস্যার সমাধান। সিংহ: বহু কর্মব্যস্ততা ও একাধিক কাজের যোগাযোগ, ধনবৃদ্ধি। সন্তানের সৌভাগ্য লাভ তরান্বিত হতে পারে। কর্মে পদমর্যাদা, দায়িত্ব ও উপার্জন বৃদ্ধি। সপরিবারে ভ্রমণে আনন্দ লাভ। সপ্তাহের আদ্যভাগে উচ্চতর বিদ্যার্জন ও বৃত্তিগত প্রশিক্ষণ লাভ, বন্ধু ও স্বজনবর্গের মনোন্নতি। মধ্যভাগে গবেষণায় সাফল্য, মৌলিক চিন্তা, কর্মকৃতিত্বের স্বীকৃতি লাভ, বৈষয়িক সাফল্য। অন্তভাগে জীবানু সংক্রমণ, জ্বরাদি পীড়া, বহুব্যয়, গুপ্ত শত্রুতা, দ্রব্যার্থের অপচয়। সিংহলগ্নে জাত ব্যক্তির চুরি ও প্রবঞ্চনায় ক্ষতি, শত্রুবৃদ্ধি, দুবৃত্তশাসনে সুব্যবস্থা হতে পারে। কন্যা: ভক্তিগ্রন্থ পাঠ ও আলোচনা শ্রবণ, আধ্যাত্মিক ভাবের বিকাশ। সামাজিক সম্মান ও প্রতিষ্ঠা লাভ ও প্রভাব-প্রতিপত্তি বৃদ্ধি। মকদ্দমায় জয়লাভ ও সম্পত্তি বৃদ্ধি। সপ্তাহের আদ্যভাগে বিশিষ্ট ব্যক্তির সঙ্গে সাক্ষাৎকার, প্রিয়জনের সমৃদ্ধি ও শুভবিবাহ। মধ্যভাগে মৌলিক চিন্তা, গবেষণা ও প্রবন্ধ রচনা, ব্যবসাসূত্রে বৈদেশিক দ্রব্যার্থলাভ। অন্তভাগে সদুপায় উপার্জন, তীর্থভ্রমণ ও পুণ্যস্নান, পরোপকারে ব্যয়, বক্ষঃপীড়া। কন্যালগ্নে জাত ব্যক্তির নৈরাশ্য মুক্তি ও কর্মে নতুন উদ্যম, ব্যয়সঙ্কোচ, আধ্যাত্মিক মনন। তুলা: শত্রুপক্ষের গোপন সংবাদ পেতে পারেন। কর্মক্ষেত্রে নতুন পরিকল্পনার রূপায়ণ ও নতুন পন্থানুসরণ। অভিজ্ঞ ব্যক্তির পরামর্শে সংকট থেকে মুক্তিলাভ। সপ্তাহের আদ্যভাগে শ্লেষ্মাধিক্য ও কণ্ঠপীড়া, যুক্তিপূর্ণ সুশ্রাব্য বক্তৃতা, ভ্রমণে আনন্দ লাভ। মধ্যভাগে গুরুজনের স্বাস্থ্যচিন্তা, বিষয় সম্পত্তির রক্ষণাবেক্ষণে ব্যয়, সঞ্চয় সচেতনতা। অন্তভাগে আর্থিক ও বৈষয়িক উন্নতি, প্রিয়জনের বিবাহ বিষয় আলোচনা, কাব্যচর্চা। তুলালগ্নে জাত ব্যক্তির ব্যবসায়িক সাফল্য, বিতর্ক বিবাদে জয়লাভ, নতুন গৃহ নির্মাণ। বৃশ্চিক: সম্পত্তি ক্রয় ও বিক্রয় লাভ জনক হতে পারে। আইনঘটিত জটিলতার সরলীকরণ হতে পারে। কর্মক্ষেত্রে অধ্যবসায় সার্থক, উপার্জন সন্তোষজনক। সপ্তাহের আদ্যভাগে নতুন পরিকল্পনায় কার্যসিদ্ধি, ব্যবসায়ী ও চিকিৎসকের সাফল্য। মধ্যভাগে সংযত মন ও স্থির বুদ্ধিতে বিচার করে সিদ্ধান্ত নিন, অধ্যয়নে অবিচলিত নিষ্ঠা। অন্তভাগে জ্বর ও উদর পীড়ায় ক্লেশ, কোনও স্ত্রীলোকের শত্রুতা বিষয়ে সাবধান, অর্থক্ষতি। বৃশ্চিকলগ্নে জাত ব্যক্তির পদমর্যাদা ও দায়িত্ব বৃদ্ধি, গৃহে শুভ অনুষ্ঠান, পত্নীর কুশলতা। 

ধনু: উচ্চতর বিদ্যার্জন ও ব্যক্তিগত প্রশিক্ষণ লাভ। অর্থনীতি ও বিজ্ঞান গবেষকের সাফল্য, বিদেশযাত্রার যোগাযোগ হতে পারে। ঋণশোধ ও চিকিৎসার জন্য বহু ব্যয়। সপ্তাহের আদ্যভাগে কর্মোন্নতি, উচ্চাকাঙ্খা পূর্ণ হতে পারে, সৎ সাহস ও স্পষ্টবাদিতা। অন্তভাগে সুস্থ চিন্তা ও বিচারে লক্ষ স্থির করুন, কর্মে ধীর অগ্রগতি লাভজনক হতে পারে। ধনুলগ্নে জাত ব্যক্তির শ্লেষ্মাধিক্য ও হার্নিয়া, দাম্পত্য সন্তোষ ও পারিবারিক সমদ্ধি সূচনা। মকর: গুরুজনের সদুপদেশ ও সাহায্যে বৈষয়িক উন্নতির সম্ভাবনা। বন্ধু ও স্বজনবর্গের সঙ্গে মতানৈক্য ঘটতে পারে। পত্নীর ধৈর্য ও কর্মকুশলতায় সংকট থেকে মুক্তিলাভ। সপ্তাহের আদ্যভাগে কর্মক্ষেত্রে প্রতিকূল পরিবেশ, সহকর্মীদের সঙ্গে আলোচনা করুন। মধ্যভাগে দোহারোগ্য। ছলনা, প্রবঞ্চনা বিষয়ে সতর্কতা, স্বজনবর্গের সঙ্গে সম্পর্কে উন্নতি। অন্তভাগে শত্রুর সঙ্গে সম্মানজনক শর্তে সন্ধি, উপার্জন বৃদ্ধি, প্রিয়জনের বিবাহ বিষয়ে শুভ। মকরলগ্নে জাত ব্যক্তির বৈদেশিক দ্রব্যার্থলাভ, দুশ্চিন্তা ও উদ্বেগ দূর হতে পারে। গীতচর্চা। কুম্ভ: উপস্থিত বুদ্ধি ও ক্ষিপ্রকারিতা। জীবানুসংক্রমণ ও বায়ুবিকার, উদরপীড়ায় ক্লেশ। গুরুজনের সেবা ও মহৎ অনুপ্রেরণা লাভ। আভিজাত্যবোধ ও দানাদি সৎকার্যে ব্যয়। সপ্তাহের আদ্যভাগে মাতা ও মাতুলের সুপরামর্শ লাভ, চাকুরিজীবীর উন্নতি, বুদ্ধির বিকশ। মধ্যভাগে কাব্যগীতাদি চারুকলার অনুশীলন ও রসাস্বাদন, আয় বৃদ্ধি ও গৃহ বাহন লাভ। অন্তভাগে সাহস ও মনোবল বৃদ্ধি, উচ্চাভিলাষ ও নতুন কর্মোদ্যম, বৈষয়িক লাভ। কুম্ভলগ্নে জাত ব্যক্তির দার্র্শনিক আলোচনা, গবেষণায় সাফল্য, গৃহে শান্তি, সুখ্যাতিলাভ। মীন: অগ্নি ও বিদ্যুৎ বিষয়ে ভয়। রক্তঘটিক পীড়া, অস্ত্রোপচারের সম্ভাবনা। চাকুরিজীবীর আয়বৃদ্ধি। গৃহে বহু জনসমাগমে আনন্দ। শ্লেষ্মাধিক্য ও বক্ষঃপীড়ায় ক্লেশ। সপ্তাহের আদ্যভাগে সপরিবারে ভ্রমণ, আধ্যাত্মিক শান্তিলাভ, গুরুজন এ প্রিয়জনের জন্য ব্যয়। মধ্যভাগে স্বাস্থ্যোন্নতি ও মানসিক প্রফুল্লতা, সাহিত্য সঙ্গীত চর্চা, সন্তান সৌভাগ্যে সুখী। অন্তভাগে সন্তানের কর্মকৃতিত্ব, একাধিক কর্মযোগে অর্থাগম, সঞ্চয়বৃদ্ধি, বাক্যে তেজস্বিতা। মীনলগ্নে জাত ব্যক্তির ভ্রাতা, ভগিনী ও সন্তানের উন্নতি, অন্তরে ভক্তি ও ইচ্ছাশক্তি বৃদ্ধি। দর্শন, ভাষা ও সাহিত্যে ব্যুৎপত্তি। 

[ভারতীয় রাষ্ট্রীয় পঞ্চাঙ্গ অ্যালমানাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010422_21dance2.utf8</DOCNO>
<TEXT>
 ৮ বৈশাখ ১৪০৮ শনিবার ২১ এপ্রিল ২০০১

 নৃত্য 

 সমালোচনা ২.. বসন্ত-মূর্ছনা দীপশিখা পোদ্দার 

 নৃত্যানুষ্ঠানের দৃশ্য বেলেঘাটার ‘নূপুর নাট্য কলা মণ্ডলম’-এর উদ্যোগে হোলির শান্ত সকালটি এক নতুন মাত্রায় মুখরিত হয়ে উঠেছিল। সংস্থাটি কয়েক ঘণ্টার জন্য কলকাতার মাটিতে এনে দিয়েছিল বীরভূমের মাটির গন্ধ। শান্তিনিকেতনের আবহ মূর্ত হয়ে উঠছিল বারবার। কী ছিল না শোভাযাত্রাটিতেগরুর গাড়ি থেকে পালকি, ঢাক, একদল শঙ্খকন্যা, প্রায় শতবর্ষের অতীত অনুষঙ্গে আমাদের অনুভূতিকে টেনে নিয়ে সি আই টি মোড় থেকে চলা শুরু করে আবিরে-গানে-নৃত্যের গমকে গমকে বিভিন্ন পথ পরিক্রমণ শেষে সুভাষ সরোবরের উদ্যানে এসে সবুজে সবুজে মিশে যায় হলুদ, গোলাপি রঙের সব কচিকাচা ফুলেরা। মৌসুমী সরকারের পরিচালনায় সমবেত নৃত্য আলেখ্যটি অনুষ্ঠানের মুখ্য আকর্ষণ। মৌসুমীর একক ‘একটুকু ছোঁয়া লাগে’ চমৎকার। নৃত্য সমালোচনা প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010709_kolpic.utf8</DOCNO>
<TEXT>


 গিলি গিলি গে: মঞ্চে ওঠার আগে মেয়ে মানেকাকে টিপ্‌স দিচ্ছেন পি সি সরকার জুনিয়র। রবিবার, মহাজাতি সদনে।  তপন দাশ 


</TEXT>
</DOC>
<DOC>
<DOCNO>1010213_10play2.utf8</DOCNO>
<TEXT>
 ২৭ মাঘ ১৪০৭ শনিবার ১০ ফেব্রুয়ারি ২০০১

 নাটক সমালোচনা ২.. অনেকেই দায়সারা বারীন মজুমদার ঠাকুরপুকুর ক্যান্সার ওয়েলফেয়ার হোম ও রিসার্চ ইনস্টিটিউটের শিশু বিভাগের অসুস্থ শিশুদের সাহায্যার্থে রবীন্দ্রসদনে অনুষ্ঠিত হল ‘গান্ধারীর আবেদন’ পাঠ। এদিন অনুষ্ঠানের মূল আকর্ষণ ছিল অপর্ণা সেন, সন্তু মুখোপাধ্যায় ও কুমার রায়ের পাঠ। এ ছাড়াও ছিল দেবশ্রী রায়ের পরিচালনায় ও অংশগ্রহণে পূজারিণী কবিতার নৃত্যনাট্যরূপ ‘বাসবদত্তা’। এই দুই অনুষ্ঠানের জন্যই দর্শক সমাগমে প্রেক্ষাগৃহ ছিল পূর্ণ। এছাড়াও ছিল গান ও কবিতা। নবীনা রঞ্জিনী মুখোপাধ্যায় একেবারে চমক জাগিয়ে শুনিয়ে গেলেন রবীন্দ্রনাথের ‘ওগো তুমি পঞ্চদশী’, আর ‘ও যে মানে না মানা’। শ্রীকান্ত আচার্যও চমৎকার গাইলেন। লোপামুদ্রার গান এ দিন ভাল লাগেনি। বাকি অনেক পরিচিত শিল্পীর গানই দায়সারা। 

 গান্ধারীর আবেদন-এর একটি অংশই কেবলমাত্র পঠিত হল। কণ্ঠ অভিনয়ে রূপ দিলেন অপর্ণা সেন, সন্তু মুখোপাধ্যায় ও কুমার রায়। ‘বাসবদত্তা’র মূল ভূমিকাতে ছিলেন দেবশ্রী রায়। রাবীন্দ্রিক পরিমণ্ডলে এই নৃত্যনাট্যটি নির্মিত হয়নি। এক বৃহৎ জনগোষ্ঠীর কথা মাথায় রেখেই তাঁকে জাঁকজমকপূর্ণ এক নৃত্যানু্‌ষ্ঠান উপহার দিতে হয়েছে। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010114_12rabipro.utf8</DOCNO>
<TEXT>
 ২৬ কার্তিক ১৪০৭ রবিবার ১২ নভেম্বর ২০০০

 রবিবাসরীয় প্রবন্ধ লোহার বাসরঘরেও ফুটো থাকবেই শোভন তরফদার 

 ছবি: কৃষ্ণেন্দু চাকী অপরাধের একটা ইতিহাস থাকে। হ্যাকিংকে যদি অপরাধ বলে ধরি, তারও একটা হয়ে-ওঠার ব্যাপার থেকেই যায়। আর, হ্যাকিংয়ের ক্ষেত্রে এই ইতিহাস আসলে স্থান, কাল এবং পাত্র মিলিয়ে এক দারুণ সঙ্কট। সরাসরি একটি গল্পের মধ্যে দিয়েই সেই ইতিহাসের একটা ছোট্ট ছবি আঁকার চেষ্টা করা যাক।। 

 সে এক বিষম শীতকাল। 

 ষাট দশকের গোড়ার দিকের গল্প। হিমেল সুইডেনের একটি গ্রাম। আকাশের মুখ মেঘলা। যেটুকু আলো আসছে চুঁইয়ে, তাও ম্লান হিমরশ্মি। তুষারে ঢেকে যাওয়া প্রান্তর ঠিক মৃতের মতো সাদা। নিথর। এর মধ্যেই ছোট্ট এক গির্জাঘরে চলছে নিয়মমাফিক প্রার্থনা। প্রার্থনার শেষে যাজক টমাস এরিকসনের ঘরে ঢুকলেন এক তরুণী, কারিন পারসন। সঙ্গে তাঁর স্বামী, জোনাস। কারিনের সমস্যাটি কিছু বিচিত্র। জোনাসের মনে বাসা বেঁধেছে গভীর বিপন্নতা। তিনি ঠিক করেছেন আত্মহত্যা করবেন। কবে একবার খবরের কাগজে পড়েছিলেন, চিনারা ক্রমাগত তৈরি হচ্ছে যুদ্ধের জন্য। আর, শীঘ্রই তাদের মুঠোয় চলে আসছে পরমাণু বোমার গুপ্তবিদ্যা। এমন খবর তো কত লোকেই পড়েছে, কিন্তু জোনাসের মনে শিকড় ছড়াল মারাত্মক ভয়। ভয়, কেননা পৃথিবী কি ফের আরও একটা পরমাণু যুদ্ধের মুখোমুখি? ভয়, কেননা মানুষ তা হলে এখনও বেঁচে আছে কীসের আশায়? ধ্বংসের একদম চূড়ান্ত মুহূর্তটা দেখবে বলেই কি? 

 কারিন সাদাসিধে গৃহবধূ, অতশত ভাবনাচিন্তার ধার ধারেন না। তবে, এইটুকু তাঁরও বোধগম্য যে, স্বামী-স্ত্রী আর তিনটি ছোট সন্তানের সুখী, সচ্ছল সংসারে এমন আজগুবি চিন্তায় আচ্ছন্ন হয়ে থাকাটা মোটেই সুস্থতার লক্ষণ নয়। তাই যাজকের কাছে জোনাসকে নিয়ে এসেছেন সন্তানসম্ভবা কারিন। বোঝানোর সব চেষ্টাই ব্যর্থ হয়েছে, এ বার ধর্মোপদেশ শুনে যদি কিছু হয়... 

 শুরু হল কথোপকথন। 

 টমাস: দ্যাখো, আমাদের সবারই তো ওই একই ভয়, কারও কিছু কম, কারও হয়তো একটু বেশি... 

 জোনাস নিরুত্তর। 

 টমাস: অথচ, আমাদের ঈশ্বরে বিশ্বাসটা তবু রাখতেই হবে। 

 ধীরে মুখ তুললেন জোনাস। সেই মুখমণ্ডলে যন্ত্রণা আর উদ্বেগের ক্ষতচিহ্ন ছড়ানো। যেন বিদ্যুৎপ্রবাহের মতো কোনও আচমকা ভয় তাঁকে দংশন করেছে। 

 টমাস: এই তো আমাদের রোজকার সাদামাটা জীবনযাপন। কোত্থেকে যেন তার মধ্যে উড়ে আসে এক-একটা খবর, খবরের টুকরো... তছনছ করে দেয় সংসারটাকে। যেখানে এত কাল তো বেশ নিশ্চিন্তেই ছিলাম, এক মুহূর্তে সব কিছু ভেঙে চুরে... সহ্য করা খুব শক্ত সেই ধাক্কা। গোটা ব্যাপারটা ভাবলে সব কেমন গোলমাল হয়ে যায়, জানো... ঈশ্বর আমাদের থেকে এত দূরে সরে গিয়েছেন... 

 এ বার মৃদু হাসছেন জোনাস। অল্প অল্প দুলছে তাঁর মাথা। যেন চারপাশের সকলের প্রতি নিছক করুণা ছাড়া আর কিছুই নেই তাঁর কাছে। 

 টমাস: আমার নিজেরই এত অসহায় লাগে। জানি না, ঠিক কী বলে তোমাকে সান্ত্বনা দেব।... হা ঈশ্বর, তোমার ভয়টা আমি বুঝি। বলতে পারো, নিজের জীবন দিয়েই বুঝি।... কিন্তু, কথাটা কী জানো, ...আমাদের বাঁচতে তো হবে। 

 জোনাস: কেন... বাঁচতে হবেই কেন? 

 এতক্ষণ পরে এই প্রথম মুখ খুলছেন জোনাস। আর, তাঁর এই প্রশ্নের মুখোমুখি দাঁড়িয়ে যাজক টমাস এরিকসন যেমন, তেমনই আমরাও হঠাৎ বুঝতে পারি, সামনে অতল খাদ। বেঁচে থাকার সমস্ত গোলগাল হিসাবকে ছুঁড়ে ফেলে জোনাসের শটগানের গুলি এক দিন সোজা তাঁর শরীর ফুঁড়ে বেরিয়ে যায়। আর নিরুদ্দেশে ধেয়ে যাওয়া ওই গুলির সঙ্গে সঙ্গে আমরাও ‘উইন্টার লাইট’ নামে এই ছবির গল্পটি ছেড়ে বেরিয়ে যাব, কারণ আত্মহত্যা নয়, জোনাসের ওই প্রশ্নটাই আমাদের প্রয়োজন। 

 ‘‘কেন... বাঁচতে হবেই কেন?’’ 

 ষাট দশকের সুইডেন থেকে তুলে এনে এই প্রশ্নকে সটান যদি হাজির করা হয় তৎকালীন মার্কিন সমাজের সামনে, তা হলে একের পর এক ভেসে উঠবে অনেকগুলি চেনা মুখ। ক্রেগ নেইডর্ফ। ট্রয়। সাইমন। জ্যাক। এবং এরকম আরও অনেকে, যারা আমাদের গল্পের মধ্যে এখনও পা রাখেনি, তবে রাখতেই পারে যে কোনও মুহূর্তে। তারাও সকলে বাঁচা না-বাঁচার সঙ্কটে দিশাহারা। না-বাঁচার বদলে তারা বেছে নিয়েছে বাঁচারই অন্য এক রাস্তা। রাস্তা না বলে বলাই যায়, সাব-ওয়ে। সাইবার অপরাধ। লোকে তাদের ‘হ্যাকার’ বলে। আইন বলে ‘সমাজবিরোধী’। কিন্তু, সাইবারের দুনিয়ায় ভেসে বেড়ায় যে উড়ন্ত পোস্টার, সে জানায়, ‘তুমি আমাকে থামাতে পারো, আমাদের সবাইকে থামাতে পারবে না। কারণ আসলে আমরা সবাই এক।’ বিদ্রোহী। 

 দাবি মন্দ নয়, তবে বিচার করে দেখা যাক। চিরকালই যেমন, তেমনই ষাট দশকের আমেরিকাও ‘গ্রেট মেল্টিং পট’। নানা ভাষা, নানা মত, নানা পরিধানের মিশ্রণ। ষাটের ‘ইউ এস’ মানে নিছক জন এফ কেনেডি বা বেভারলি হিলস নয়। যাবতীয় প্রতিষ্ঠান আর নীতিবাগীশদের আক্রমণ করার জন্য দেশের মধ্যেই কোনও লুকনো শিরায় জেগে উঠছে নবীনদের গাঢ় রক্ত। কার্ল সলোমনকে উদ্দেশ করে লেখা এক রাগী এবং মেদুর কবিতায় জনগণেশকে শিউরে দিচ্ছেন অ্যালেন গিনসবার্গ: 

 আমার চোখের সামনে পাগলামিতে, অনাহারে নষ্ট হয়ে গিয়েছে আমারই প্রজন্মের সেরা সব প্রতিভা, একের পর এক... 

 সেই ঘোর দুঃসময়ের প্রায় গায়ে গায়েই এল ভিয়েতনাম যুদ্ধ। অন্তর্দ্বন্দ্বে কেঁপে উঠল আমেরিকা। আর মোটামুটি সেই সময়েই ‘ইপ্পি’ নামে এক যৌবনজলতরঙ্গ দেখা দিল সেখানে। নিছক নূতন যৌবনেরই দূত নয়। আইনকানুনকে বৃদ্ধাঙ্গুষ্ঠ দেখানোর পাশাপাশি তারা চায় যৌনতার অবাধ মুক্তি, মাদক গ্রহণের ঢালাও অধিকার এবং অবিলম্বে ভিয়েতনাম যুদ্ধের অবসান। 

 এমনই এক দশকওয়ারি সঙ্কটের মধ্যে মূলত ম্যাসাচুসেটস ইনস্টিটিউট অব টেকনোলজি আর স্ট্যানফোর্ড বিশ্ববিদ্যালয়ের এক ঝাঁক উজ্জ্বল ছাত্রছাত্রীর হাতে এসে গেল ‘অ্যাপল’ পার্সোনাল কম্পিউটার। সৌজন্য দুই বন্ধু, স্টিভ জবস এবং স্টিভ ওজনিয়াক। জ্ঞানবৃক্ষের ফল নতুন রূপে এ বার ধরাধামে। এবং এমনই একটা সময়ে যখন মার্কিন যুবকরা সমাজ সংসারের প্রতি দারুণ বিরক্ত। 

 সেই রাগী যৌবনের প্রতিবাদের যে সব লাগামছাড়া ভাষা ছিল, তারই অন্যতম লাইসার্জিক অ্যাসিড ডাই-থ্যালামাইড। সংক্ষেপে এল এস ডি। ভুবনমোহিনী সেই মাদক মাথার মধ্যে খুলে দেয় অনেক অচেনা, আধা-চেনা গলিঘুঁজি। জ্বলে ওঠে সৃষ্টির আলো। অভিজ্ঞ নেশা-রসিকরা বলেন, সেই আলোতেই তো মুক্তি, যে আলোয় বেমালুম উবে যায় চেনা দুনিয়ার হাজারো বিধিনিষেধ। আর, এক বার ছাড়া পেলে সেই সব শিকল-ছেঁড়া হাতের তর্জনী সটান উঠে আসবেই রাজার দিকে। ছুড়ে দেওয়ার মতো প্রশ্ন জোগান দিতে অনেকেই তখন হাজির। গিনসবার্গ ছিলেন। এবং বব ডিলান। ‘...হাউ মেনি ইয়ারস মাস্ট ওয়ান ম্যান হ্যাভ/ বিফোর হি ক্যান হিয়ার পিপল ক্রাই?’ গায়ক সুমনের রূপান্তরে, ‘...কতটা কান পাতলে তবে কান্না শোনা যাবে?’ 

 এই কান্নাই শুনতে পেল জোনাস পারসনের মতো কেউ কেউ। অনেকে তাঁরই মতো চলে গেল ঘুমের দেশে। আর কেউ কেউ লিখতে বসল বিদ্রোহের খসড়া। এই দ্বিতীয় দলেরই একটি অংশ ‘সাইবার দস্যু’ নামে এরপর পৃথিবী কাঁপাবে। 

 এই নতুন দস্যুদের একটি শিকড় থেকে গেল ‘ইপ্পি’ আন্দোলনে। সেই ‘ইপ্পি’দেরই দুই গুরু-তথা-সৈনিক অ্যাবি হফম্যান আর জেরি রুবিন। তখন এঁদেরই নাম নবীন প্রজন্মের শ্বাসপ্রশ্বাসে। অথচ, বিপ্লবীরা শুধুই বনবাসী, শুধুই দেশহিতে নিবেদিত প্রাণ নন। মাঝেমাঝেই তাঁরা যে সোনারুপোটাও বেশ ভালোবাসেন, সে কথা প্রমাণ করতেই যেন জেরি রুবিন ওয়াল ষ্ট্রিটে শেয়ারের দালালিটাই বেছে নিলেন শেষ পর্যন্ত। আর হফম্যান? কিংবদন্তী প্রতিষ্ঠান-বিরোধী হফম্যান, পুলিশের চোখে ধুলো দিয়ে বেড়ানো হফম্যান, দুরন্ত মিডিয়া-কুশলী হফম্যান ’৮৯-তে আত্মহত্যা করেন। কিন্তু তার আগেই বিপুল সংখ্যক ছেলেমেয়ের মনে নৈরাজ্যের বিচিত্র বীজ ছড়িয়ে দিয়েছেন তিনি। যে নৈরাজ্যের নাম, হফম্যান নির্ঘাৎ বলবেন, ‘বিদ্রোহ’। 

 অথচ তারও কিছু আগে থেকেই তৈরি হয়ে ছিল বীজ রোপণের জমি। সাইবার রাজ্যে অলৌকিক দেওয়াল লিখনের মতো আচমকা ভেসে ওঠে দস্যুদের ( নাকি বিদ্রোহীদের!) ঘোষণা 

 ‘‘গোটা কম্পিউটার ব্যবস্থাটাই ছিল এক দিকে বৃহৎ বাণিজ্য প্রতিষ্ঠান, অন্য দিকে সরকারের কব্জায়। তাদের কাছে মানুষের দাম তো কানাকড়িও নয়, ছোট্ট একটা ডিস্ক স্পেস, ব্যস্‌। আর মহামান্য সরকার বাহাদুর কম্পিউটারকে গরিবের কল্যাণে না লাগিয়ে ব্যবহার করলেন পরমাণু অস্ত্রের ব্যবসায়। সাধারণ মানুষ এবং কম্পিউটারের মধ্যে লৌহ যবনিকা হয়ে দাঁড়াল আকাশছোঁয়া দাম আর জমাট আমলাতন্ত্র। এই রকম একটা পরিস্থিতিতেই জন্ম নিল হ্যাকিং।’’ 

 হ্যাকারদের সৃষ্টি কিংবা অনাসৃষ্টির দুটি ডানা, কম্পিউটার এবং মাদক। তাদের পথ দেখাল টেলিফোন-কল চুরির কিছুটা পুরনো একটি কায়দা, ফোন ফ্রিকিং। এবং আক্ষরিক অর্থেই তাদের ঘরে ঘরে ছড়িয়ে পড়ার পথটি সুগম করে দিল কম্পিউটার আর টেলিফোনের এক অভূতপূর্ব সেতুবন্ধনকারী যন্ত্র, ‘মডিউলেটরডিমডিউলেটর’। আজ তাকে আমরা ‘মোডেম’ বলেই চিনি। 

 কম্পিউটার-মোডেম-টেলিফোন এই ত্র্যহস্পর্শ যখন ‘ইন্টারনেট’ নামের সিংহদরজাটিকে খুলে দিচ্ছে বিশ্ববাসীর সামনে, ঠিক তখনই প্রদীপের নীচে ঘনিয়ে ওঠা আঁধারের মতো জেগে উঠল অনিবার্য একটি খিড়কি-দুয়ার। 

 সাইবেরিয়া। 

 না, ভূগোলকের একেবারে উত্তরে সুমেরু মহাসাগরের নীচে এবং তিয়েনশান-কুয়েনুলুন পর্বতমালার উপরে সেই তুহিন তেপান্তর নয়। এই ‘cyberia’-র ভূগোল ছড়িয়ে গেল এক মেরু থেকে অন্য মেরু। যন্ত্রগণকের ভুবনজোড়া জালে সাত সমুদ্র তেরো নদী আজ বাঁধা। পঞ্চভূতের নীচে সেই গোপন রাজ্যপাটে উড়ে চলে অলীক পোস্টার। 

 ‘‘সরকার নির্ঘাৎ চায় না, উন্নত প্রযুক্তির ক্ষেত্রে তাদের ওই একচেটিয়া খবরদারিতে কেউ ভাগ বসাক। হ্যাকিংকে তাই তড়িঘড়ি বেআইনি করে দেওয়া হল। কোনও হ্যাকারের পরিচয় বিন্দুমাত্র ফাঁস হয়ে গেলেই তাকে ছুড়ে দেওয়া হল জেলখানার কুঠুরিতে। তবে এ সব সত্ত্বেও হ্যাকিং চলবেই। আমরা একের পর এক প্রজন্মকে এই গুপ্তবিদ্যা শিখিয়ে দিয়ে যাব।... 

 জানি না এ ভাবে কোনও দিন ভেবেছ কি না, তবে তুমি যদি হ্যাকার হও, তা হলে নিশ্চিত ভাবেই জেনো যে, তুমি কোনও অন্যায় করছ না মোটেই। মনে রেখো, তুমি আসলে বিপ্লবী। 

 বিপ্লব দীর্ঘজীবী হোক।’’ 

 লেখার নাম ‘দ্য টেকনোরেভলিউশন’। লেখকের ছদ্মনাম ডঃ ক্র্যাশ। 

 কিন্তু ছদ্মনামের আড়ালও তো অনেক সময়ই বাঁচাতে পারছে না তাদের। ১৯৯০-এর ঘটনা। ঠিকঠাক বললে ৯ মে, ১৯৯০। সফররত মহামান্য পোপ কিংবা কমিকসের পাতায় বিখ্যাত ডুনসবেরি চরিত্র অ্যাণ্ডি-র এইডস রোগে মৃত্যুর ঘটনাকে পিছনে ঠেলে দিয়ে লোকের মুখে মুখে উঠে এল অভূতপূর্ব একটি খবর। আরিজোনার ফিনিক্সে মার্কিন অ্যাটর্নি দফতর থেকে একটি প্রেস বিবৃতি ছড়িয়ে পড়ার সঙ্গে সঙ্গেই তামাম সংবাদপত্র দফতরে শিহরন। প্রেস বিবৃতির বিষয়? ‘অপারেশন সানডেভিল’। 

 ঠিক আগের দিন, ৮ মে, সাতাশটি তল্লাশি পরোয়ানা নিয়ে গোটা দেশের ১২টি (মতান্তরে ১৩, ১৪ বা ১৬) শহরে ছড়িয়ে পড়েছিলেন অন্তত দেড়শো গোয়েন্দা। মার্কিন সিক্রেট সার্ভিস এবং অ্যাটর্নি দফতরের যৌথ প্রয়াসে এই দেশজোড়া সাঁড়াশি অভিযানের লক্ষ্য। 

 ‘‘সিক্রেট সার্ভিসের পক্ষ থেকে আজ স্পষ্ট ভাবেই সেই সব কম্পিউটার দস্যুদের সতর্ক করে দেওয়া হচ্ছে যাঁরা এখনও ভাবছেন, নিজস্ব কম্পিউটার টার্মিনালের আড়ালে বসে নানারকম অবৈধ কাজকর্ম চালিয়ে দেশের আইনকানুনকে তুড়ি মেরে উড়িয়ে দেওয়া যায়। ভাবছেন, কোনও দিনই তাঁদের হয়তো আর খুঁজে পাওয়া যাবে না। 

 ‘‘নানারকম অপরাধমূলক কাজকর্মের তথ্য চালাচালির লক্ষ্যে গড়ে উঠেছে একের পর এক ‘আণ্ডারগ্রাউণ্ড গ্রুপ’। সাধারণত যে ব্যবস্থায় এরা নিজেদের মধ্যে খবরাখবর দেওয়ানেওয়া করে, অর্থাৎ এক কম্পিউটার থেকে আর এক কম্পিউটারে, তার নাম ‘বুলেটিন বোর্ড সিস্টেম’। ...আমাদের অভিজ্ঞতা এই যে, অধিকাংশ সন্দেহভাজন হ্যাকার কিন্তু আর স্রেফ নাবালক, চুষিকাঠি-মুখে শিশু নয় যারা শোওয়ার ঘরে কম্পিউটার নিয়ে নেহাৎ খেলতে খেলতেই যেন ঢুকে পড়েছে নিষিদ্ধ এলাকায়। আমরা দেখেছি, এখন তারা অনেকেই কম্পিউটার প্রোগ্রামিংয়ে রীতিমত দক্ষ। এবং জেনেশুনেই তারা কম্পিউটার নিয়ে এই সর্বনাশা খেলায় মেতেছে।’’ 

 যারা হ্যাকার তারা তো বসেই থাকে সর্বনাশের আশায়, কিন্তু যারা তাদের ধরতে সদাই তৎপর, তারাও বহু দিন থেকেই নাছোড়বান্দা। ১৯৮২-তে মার্কিন গোয়েন্দা সংস্থা এফ বি আই মিলওয়াকি-তে ‘গ্যাং ৪১৪’ নামে একটি হ্যাকার-চক্র ভেঙে দেয়। টনক নড়েছিল, কারণ অভিযোগ এল খোদ লস আলামসের জাতীয় গবেষণাগার থেকে। অবাঞ্ছিত অতিথিরা ঢুকে পড়ছে গোপন টার্মিনালে। ’৮৪-তেই মার্কিন কংগ্রেস পাস করল কম্প্রিহেনসিভ ক্রাইম কন্ট্রোল অ্যাক্ট। কম্পিউটার দস্যুদের রুখতে এই আইনে সিক্রেট সার্ভিসের হাতে দেওয়া হল অবাধ ক্ষমতা। এর দু’বছরের মধ্যেই, ’৮৬-তে এল কম্পিউটার ফ্রড অ্যাণ্ড অ্যাবিউজ অ্যাক্ট। বোঝাই যাচ্ছে কম্পিউটার নিয়ে জালিয়াতি আর বেআইনি অনুপ্রবেশের ঘটনা থামাতে যাবতীয় আইনি তোড়জোড়। আর, এই তো সে দিন, ’৯৮-তে মার্কিন বিচার বিভাগ তৈরি করল জাতীয় পরিকাঠামো নিরাপত্তা কেন্দ্র। দেশের গুরুত্বপূর্ণ প্রযুক্তি সংক্রান্ত সমস্ত তথ্যকে হ্যাকার-হানা থেকে বাঁচাতে নিরাপত্তার নিশ্ছিদ্র জাল। মজা এই যে, লোহার বাসরঘরেও তবু ছিদ্র থেকেই যায়। 

 যদি তা না-ই থাকবে, তা হলে বছর ষোলোর জোনাথন জেমস কী ভাবে উঠে আসে খবরের শিরোনামে? চলতি বছরের ২৩ সেপ্টেম্বর মিয়ামি হেরাল্ড জানাল, কিশোর জোনাথন ইতিহাস গড়েছে। ‘সিক্সটিন-ইয়ার-ওল্ড সেনটেন্সড ফর হ্যাকিং ইনটু পেন্টাগন, নাসা কম্পিউটার’। জোনাথনই ‘প্রথম’ মার্কিন তরুণ যার হ্যাকিংয়ের অপরাধে শাস্তি হল। ফ্লোরিডার এক বাড়িতে ছোট্ট একটি পেন্টিয়াম ২৬৬ পার্সোনাল কম্পিউটার জাদু কার্পেটের মতো তাকে নিয়ে গিয়েছিল প্রতিরক্ষা দফতরের প্রাণকেন্দ্র পেন্টাগন এবং মহাকাশ গবেষণা কেন্দ্র নাসার অন্দরমহলে। কঠিন পথের শেষে সেই অগম বিজন দেশে পৌঁছনোর স্বপ্ন দেখাটাও পাপ। তবে, জিনিয়াসদের ধাঁচটাই আলাদা। পেন্টাগন থেকে জোনাথন বেমালুম হাতিয়ে নিল ৩০০০-এরও বেশি গোপন ই-মেইল বার্তা। অজস্র গুপ্ত তথ্য ক্রমাগত বেরিয়ে যাওয়ায় টানা ২১ দিন, প্রায় গত বছরের গোটা জুলাই মাস, কম্পিউটার বন্ধ রাখতে বাধ্য হল নাসা। শেষ রক্ষা হয়নি। নিরাপত্তা দফতরের কর্তাব্যক্তিরা এখনও হতভম্ব। কী করে চক্রব্যূহ ভেঙে ঢুকল ওই একরত্তি ছেলে? 

 মাত্রই ছ’মাসের জেল হয়েছিল জোনাথনের, সঙ্গে ক্ষমাপ্রার্থনার নির্দেশ। সরকার নিঃসংশয় যে তার অপরাধ নিছকই খেলাচ্ছলে। তবে সব হ্যাকারই যে এতটা নির্দোষ নয়, তা আমরা জানি। তাই শাস্তিও হয় সেই অনুপাতেই কড়া। এমনকী মৃত্যুদণ্ডও। 

 যেমন হাও জিংওয়েন। 

 ভাই হাও জিংলংয়ের সঙ্গে হাত মিলিয়ে ‘ইণ্ডাষ্ট্রিয়াল ব্যাঙ্ক অব চায়না’র কম্পিউটার নেটওয়ার্কে ঢুকে পড়েছিল জিংওয়েন। রত্নগুহায় প্রবেশের উদ্দেশ্য সাধু ছিল না মোটেই। রীতিমত আটঘাট বেঁধেই নেমেছিল দু’ভাই। প্রথমে ওই ব্যাঙ্কে ভুয়ো পরিচয়ে কয়েকটি অ্যাকাউন্ট খোলা হল। অতঃপর কিছুদিন অপেক্ষা। ভুয়ো অ্যাকাউন্টের খাতা মোটামুটি চালু হয়ে যেতেই শুরু হল তস্কর-বৃত্তি। মাউস ক্লিক করতে করতে ক্রমশ লুকনো খাজানা। পাসওয়ার্ড বা ওই ধরনের কিছু সাঙ্কেতিক সুরক্ষা-লিপি ঠিকঠাক সরবরাহ করতেই চিচিং ফাঁক। ৭২০০০০ ইউয়ান (মার্কিনি মাপকাঠিতে ৮৭০০০ ডলার) নিঃসাড়ে এসে গেল দুই ভাইয়ের অ্যাকাউন্টে। যথাযথ ভাবে আইন মেনেই বাটপাড়ি। তবে অপরাধী চিহ্ন না রাখলেও অপরাধটি ভাবিয়ে তুলল কর্তাদের। জাল পাতা হল গোপনে। 

 এ দিকে, সাফল্যে বেপরোয়া হাও-ভাইয়েরা গত সেপ্টেম্বরে তাদের অ্যাকাউন্ট থেকে আচমকা তুলে নিল ২৬০০০০ ইউয়ান। কঠিন পরিশ্রমে অর্থ লাভের পরে টানটান স্নায়ু তখন বিশ্রাম চাইছে। মুশকিল এই যে, মুদ্রাই শেষে দেখা দিল রাক্ষস হয়ে। বামাল ধরা পড়ল দু’জনে। আর চিন দেশের পালে এখনও এতটা খোলা হাওয়া লাগেনি যে, জালিয়াতের মুখেও টিভি ক্যামেরা ফোকাস করে তাকে জাতীয় বীরের মর্যাদা দেওয়া হবে। সাক্ষ্য দিয়ে রেহাই পেল ভাই জিংলং। হাও জিংওয়েনের প্রাণভিক্ষার আবেদন খারিজ করে দিয়ে গত ডিসেম্বরে পূর্ব জিয়াংসু প্রদেশের ইয়াংঝৌ ইন্টারমিডিয়েট পিপলস কোর্ট সাফ জানিয়ে দিল, আগের আদেশই বহাল। 

 এক দিকে অপ্রাপ্তবয়স্ক জোনাথন, যে খেলাচ্ছলেই ঢুকে পড়েছিল নিষিদ্ধ দরজা ভেঙে কঠোর ভাবে গোপনীয় সাইটে। অন্য দিকে, এই প্রাপ্তবয়স্ক জিংওয়েন, যে আগমার্কা ‘হাই-টেক’ তস্কর। মাঝামাঝি থেকে যায় আরও একটি ভাগ। এরাও অপ্রাপ্তবয়স্ক, কিন্তু খেলুড়ে খোকাখুকু নয়। সি এন এন বা ইয়াহু-র মতো সংস্থার ওয়েবসাইটে যে ঢুকে পড়ে অনায়াসে, চলতি বছরের ফেব্রুয়ারি থেকেই যাকে হন্যে হয়ে খুঁজে বেড়াচ্ছে পুলিশ, যার নামের পাশে অন্তত ৬৬টি হ্যাকিংয়ের অভিযোগ বিশ্বাস করা শক্ত যে, তাকে তোলা হবে জুভেনাইল কোর্টে। বয়স জেমসেরই মতো ১৬, তবে কৃতকর্ম কবুল করার পরে শাস্তি দাঁড়াতে পারে দু’বছর জেল আর ১০০০ ডলার পর্যন্ত জরিমানা। অপ্রাপ্তবয়স্ক বলে নামটি প্রচার করা হয়নি, তাই এ মাসের ৭ তারিখে মন্ট্রিয়ল থেকে সংবাদমাধ্যম জানাল সেই কিশোর হ্যাকার-চূড়ামণির চালু একটি ছদ্মনাম। ‘মাফিয়াবয়’। 

 এই ভাবেই চলেছে ইঁদুর-বিড়াল খেলা। এই খেলার প্রতিভা যেমন বিষম, তেমনই এই রাজ্যে রয়েছে প্রাচীন অরণ্যের আইন। বলবানরা সব সময় ত্রস্ত করে রাখবেই দুর্বলদের। কিছু দিন আগে এক ইউরোপীয় হ্যাকার-চক্র তৈরি করেছিল এমন একটি প্রোগ্রাম, যাতে যে কোনও বড় ইন্টারনেট ব্যবস্থার মধ্যে ঘুরপথে ঢুকে পড়া যাবে। তাদের প্রোগ্রামই বানিয়ে দেবে সেই বি-পথ। হ্যাকার দুনিয়ার নিয়ম মেনেই তাদের নিজস্ব কক্ষপথে রটিয়ে দেওয়া হল সেই বার্তা। এবং সেটাই হল কাল। 

 নিশুতি রাতে ইন্টারনেটে মাঝেমাঝেই ঘুরে বেড়ায় চৌকিদার। ধরা যাক, তার নাম জে থ্রি। হ্যাকারদের একেবারে সাম্প্রতিক হালচাল সম্বন্ধে খবর রাখাটাই তার কাজ। নেটওয়ার্ককে বাঁচানোর জন্য প্রহরা কঠোরই থাকে। তবু, তারই মধ্যে যে মুহূর্তে চোখে পড়ে কোনও না কোনও ছিদ্র, তৎক্ষণাৎ জে থ্রি সেই খবর পৌঁছে দেয় আই সি এস এ-র কাছে। আই সি এস এ-র ভাড়া করা নজরদার এই অজ্ঞাতনামা যুবকের জীবনযাত্রা নিশি এবং দিনে সমান দু’ভাগ করা আছে। সূর্যের নীচে সে বিশ্ববিদ্যালয়ের উজ্জ্বল ছাত্র। অন্ধকারে টার্মিনাল থেকে টার্মিনালে খুঁজে বেড়ায় সাইবার-অপরাধের গন্ধ। ভাগ্য ভাল, হ্যাকাররা তাকে একটা দিকে অন্তত সাহায্যই করে। কারণ, হ্যাকার-বিশ্বের একটি অলিখিত নিয়ম, দুয়ার ভাঙার যে কোনও নতুন রাস্তা আবিষ্কার করেই তারা সেই খবর ছড়িয়ে দেবে অন্য সহকর্মী বা সহমর্মীদের কাছে। অনেক সময় সেই খবর জে থ্রি-র মতো পাহারাদারের কানেও পৌঁছে যায়। তুলনায়, মনে পড়ে যেতে পারে, আমাদের এই বাংলারই পুরনো দিনের ডাকাতদের কথা। রঘু ডাকাত, বিশে ডাকাতরা রীতিমত চিঠি দিয়েই ডাকাতি করতে আসত। কিংবা আরও একবার সেই অর্জুন। আগের দিনেই ভীষণ প্রতিজ্ঞা, কাল জয়দ্রথকে মারবই। নয়তো আত্মাহুতি। এই হ্যাকাররাও সে রকম জানিয়ে দেয় তাদের ব্রহ্মাস্ত্রের কথা। এর মধ্যেই লুকিয়ে থাকে চ্যালেঞ্জ। ক্ষমতা থাকলে আটকাও এই বাণ। 

 এও তো এক ধরনের মৃত্যু নিয়ে খেলা। এদের সাহায্য করতে কোনও কৃষ্ণের মায়াজাল নেই। তাই, কখনও হার কখনও জিত, এই ভাবেই বয়ে চলে পাতালছায়ার জীবন। তারা গড়পড়তা মানুষজনের মতো সুখী গৃহকোণের নিশ্চিন্ত আরাম চায় না। তারা বিদ্রূপ করে সেই সব গৃহপালিত জনগণকে। কারণ, আসলে মুক্তি তো নেই এই থোড়-বড়ি-খাড়ায়। মনে পড়ে যায় সেই জোনাস পারসনের মুখ। সব কথা ফুরিয়ে গেলে যাজক টমাস এরিকসনকে তিনি বলেছিলেন, আপনিও ভাল নেই ফাদার। আজ আমি চলি। 

 (চলবে) 


</TEXT>
</DOC>
<DOC>
<DOCNO>1010111_7rabiamela4.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

 উদয়পুরের উদয়শঙ্কর শিপ্রা সেন সাহা 

 বাবা মা তিন ভাইয়ের সঙ্গে বালক উদয়শঙ্কর (দাঁড়িয়ে) ঝালোয়ারের রাজার মন্ত্রী, শ্যামশঙ্কর চৌধুরীর ছেলে উদয়শঙ্কর জন্মেছিলেন ও বড় হয়ে উঠেছিলেন উদয়পুরে। সে জন্যই তাঁর নাম রাখা হয়েছিল উদয়। একশো বছর আগের সেই উদয়পুরে রাজা-রানাদের নগরে জীবন ছিল অনেক সরল আর সাবলীল। ছোট্ট উদয় গাছ ফুল পাখি আর সুন্দর সব পশুদের ভালবাসায় বেড়ে উঠেছিলেন। শিকারে তাঁর দক্ষতা তো ছিলই, শখও ছিল কিন্তু পশুদের সঙ্গে ছিল সখ্য। শুধু তাই নয়। পশুরাও উদয়কে ভালবাসত। তাদের মধ্যে হত ভাবের আদান-প্রদান। 

 একদিন এক বাঘের বাচ্চার সঙ্গে হয়ে গেল ভাব। তারপর দু’জনের একসঙ্গে বেড়ে ওঠার কথা ছড়িয়ে পড়ল মুখে মুখে। উদয়ের যখন প্রথম সাইকেল এল তখন সাইকেলের পেছনে ছুটে বেড়াতে শুরু করল তার বাঘ। শুধু বাঘই নয়, কয়েকটি কুকুর ও বেড়াল তো ছিলই, ছিল সাপ আর বেজিও। সাপকে পোষ মানানো কিন্তু চারটিখানি কথা নয় আর যে সাপ তিনি পুষেছিলেন তার বিষ না থাকলেও জাতে সে ছিল অজগর আর অ্যানাকোণ্ডাদের পরিবারেরই একজন। নাম ‘বোয়া কনস্‌ট্রিকটর।’ অজগররা যেমন গিলে খায় এরা তেমন জাপটে ধরে নিংড়ে মারে শিকারকে। সেই সাপ জ্যান্ত শুয়ে থাকে শান্ত হয়ে উদয়ের পাশে। সত্যিই পোষ মেনেছিল বোয়া কিন্তু একটু বড় হতেই উদয় ঠিক করেছিল আর কোনও পশুকে এত আপন করে ভালবাসবে না। প্রিয় বাঘটি বাদে এক-এক করে প্রায় সবাই তাকে ছেড়ে গিয়েছিল কোনও না কোনও দুর্ঘটনায়। 

 পরপর আঘাতে তিনি যখন মুষড়ে পড়ছেন তখন বড়রা ঠিক করলেন কলাপ্রেমী এই তরুণকে পাঠানো হোক বিলেতের ‘রয়াল কলেজ অব আর্টসে’ আঁকা শেখার জনা। বাঘবন্ধু থাকবে কোথায়? ঠিক হল রাজার নিজের ছোট্ট চিড়িয়াখানায় এক বিশেষ খাঁচায় তাকে রাখা হবে যতদিন না উদয় বিলেত থেকে ফিরে আসেন। 

 কিন্তু একদিন এক বেচারা কর্মচারী সেই খাঁচার উপরে উঠে বসে পা দুটোকে ভেতরে গলিয়ে দোলাচ্ছিল মনের সুখে। বাঘের কী দোষ! সে ভাবল খেলা, তাক করল ঝুলন্ত সেই পা জোড়ার দিকে আর একটা থাবা হালকা করে ঠেকাতেই গোড়ালি থেকে খসে পড়ল পায়ের পাতা। রাজামশাই খবর পেয়ে ধরে নিলেন এবার বাঘ নিশ্চয় হয়ে গেছে ‘ম্যান ইটার’! সুতরাং মৃত্যুদণ্ড। বিলেতে বসে এই দুঃসংবাদ পেয়ে তিন দিন ঘুমোননি ও খাননি কোমল-হৃদয় শিল্পী উদয়। 


</TEXT>
</DOC>
<DOC>
<DOCNO>1010420_pic.utf8</DOCNO>
<TEXT>


 বৃহস্পতিবার মনোনয়নপত্র জমা দিচ্ছেন মাধবী মুখোপাধ্যায়।  নিজস্ব চিত্র 


</TEXT>
</DOC>
<DOC>
<DOCNO>1011115_crossword.utf8</DOCNO>
<TEXT>
 ২৯ কার্তিক ১৪০৮ বৃহস্পতিবার ১৫ নভেম্বর ২০০১

 শব্দছক ৯৯১ পাশাপাশি উপর-নীচে 

 ৭ জন্মদিন উপলক্ষে ১ ভালভাবে পালনীয় উৎসব। ঘোঁটা। ৮ ২ নিঝুম পোড়ো অভীষ্টপূর্ণকারী। বাড়িতে ঢুকলে ৯ অসাধারণ শরীর যা করে। যুদ্ধকুশলী বীর। ৩ ধারণকারী। ১০ চলে যাওয়া। ৪ কথা ১১ জনসাধারণের কাটাকাটি। নেতা। ৫ রামচন্দ্রের ১২ সামান্য জন্মতিথি। ব্যাপার নিয়ে যা ৬ বেশি করা ভাল নয়। স্বামী-স্ত্রীর ১৩ সাধারণত একই নাম এমন আষাঢ়-শ্রাবণ মাসকে মুনি দম্পতি। যা বলা হয়। ১১ গতিশীল বা ১৫ রাজহংসীর মতন গমনশীল। চলন এমন নারী। ১৪ চোখের মণি। ১৮ একই দলের মধ্যে ১৬ রামের ভাই। নানা পক্ষের ১৭ কল্পিত বা বিরোধ। মনগড়া কাহিনি। ২১ আসক্তি, স্নেহ, ১৮ পত্তনিদারের প্রীতি ইত্যাদি। অধীন জমির ২২ সময়ের উপযুক্ত। পত্তনি। ২৪ অলংকার ১৯ প্রতিদিনের, শাস্ত্রোক্ত নয় রোজকার। রস। ২০ খোয়া, সুরকি ২৫ ধূপ দেওয়ার পেটানোর মুষল। পাত্র। ২৩ গানবাজনা। ২৭ রান্না খাওয়ার ২৬ ঠাট্টা বা জন্য ব্যবহৃত তামাশার যোগ্য। পাত্রাদি। ২৮ চক্ষু। ৩১ অত্যন্ত আদর এবং ২৯ দলিল, রসিদ যত্ন। ইত্যাদি। ৩২ দেবাসুরের ৩০ পদচ্যুত বা সমুদ্রমন্থনে বরখাস্ত। উত্থিত তীব্র বিষ। ৩৩ ঠিক কথা। ৩৪ অন্নবস্ত্র। ৩৫ বারবার ৩৭ অন্ধকার। অনুরোধ। ৩৮ প্রীতির সঙ্গে ৩৬ অজের পুত্র। প্রদত্ত বস্তু। ৩৯ এক সময় এই সাহেবরা বাংলার কৃষকদের উপর সাংঘাতিক অত্যাচার চালিয়েছিল। ৪০ যা সচরাচর দেখা যায় না। সমাধান ৯৯০ 


</TEXT>
</DOC>
<DOC>
<DOCNO>1010705_5ranjan.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

 কেনার ফানুস উপহারে হারবেন না রঞ্জন বন্দ্যোপাধ্যায় বাবা মা-র বিয়ের দিন? অলকানন্দার জন্মদিন? সপ্তর্ষির সঙ্গে অনেক দিন পরে আজ সন্ধ্যায়...? ঋতু কিছু দিনের জন্য ইউরোপে চলে যাচ্ছে? দেবালয়ের বাড়িতে আজ রাত্রে ককটেল-ডিনার? 

 যত উপলক্ষ, তত উপহার। সমস্যাটা সেখানেই। উপহারেও যেন থাকে নিজস্ব স্বাক্ষর, উদ্ভাবনার উদ্ভাস, যাঁরা এইটুকু চান, তাঁদের পক্ষে সঠিক উপহার বিচয়ন আরও জটিল সমস্যা। এক দিকে উপলক্ষই উপহারের নির্ধারক। অন্য দিকে কাকে দিচ্ছেন উপহার? তাঁর সঙ্গে আপনার কী ধরনের সম্পর্ক? উপহার বাছাইয়ের সময় সেটা মনে রাখতেই হবে। উপহার-পছন্দের সূক্ষ্ম সমস্যা অনেক সহজ হয়ে যায় ৪৩, আশুতোষ চৌধুরী অ্যাভিনিউয়ে ‘সানি টাওয়ার্স’-এর সিমা গ্যালারিতে গিফ্‌ট কর্নারে (ফোন: ৪৭৪-৮৭১৭/৪৭৫-২৫০৯)। কারণ একটাই: অভিজাত সুরুচি এই শীলিত উপহার বিপণির প্রতিটি পণ্যে। এই বিদগ্ধ বিপণির সমৃদ্ধ সম্ভারে অভাব শুধু একটি: কুরুচির, গ্রাম্যতার। সন্দীপ্ত শহুরেপনা: সিমা-র গিফ্‌ট কর্নারের অভিজ্ঞান। সিমা-র উপহার বিপণির আন্তর্জাতিকতা তার ভাবনায়। যে-কোনও সভ্য শহরের মিউজিয়াম শপ-এর সঙ্গে এই উপহার পণ্যশালার চরিত্রের মিল। বিপণিটির উদ্দেশ্য, যাঁরা উপহারের মধ্যে শিল্পের অন্বেষী, তাঁদের কাছে ঠিক জিনিসটি পৌঁছে দেওয়া। এবং সেই সঙ্গে খেয়াল রাখা, ইচ্ছে করলে পকেটের ওপর চাপটা যেন সহজেই এড়ানো যায়। কী ধরনের উপহার সিমা-র গিফ্‌ট কর্নারে পাওয়া যাচ্ছে? বলা যেতে পারে, গিফ্‌ট কর্নারটিকে ষোলো সতেরোটি বিভাগে ভাগ করা যায়। এক: দক্ষিণ ভারত থেকে পিতলের বিচিত্র অনন্য পণ্য। 

 দুই: অরগাঞ্জা, সিল্ক এবং ব্রোকেডের ডিজাইনার দোপাট্টা। 

 তিন: সিমা-র নিজস্ব ডিজাইনের টি-শার্ট। 

 চার: সুনীল দাস, যোগেন চৌধুরীর মতো বিখ্যাত শিল্পীদের ডিজাইন এবং স্বাক্ষর ঋদ্ধ টি-শার্ট। 

 পাঁচ: টেবিলের ঢাকনা, বিছানার চাদর। প্রতিটিই শিল্পবস্তুতে উত্তীর্ণ। এবং কোনওটারই কোনও ‘দ্বিতীয়’ নেই। ছয়: সিরামিকস বা চিনে মাটির জিনিস। 

 সাত: অসাধারণ ব্লোগ্লাস ক্রিস্টাল। 

 আট: জনজাতির শিল্প। 

 নয়: কাগজের তৈরি শিল্পবস্তু। 

 দশ: কস্টিউম জুয়েলারি। 

 এগারো: ধুরি, কার্পেটের মতো মাটিতে পাতার জন্য। 

 বারো: টেবিল ম্যাট। 

 তেরো: বাস্তার অঞ্চলের ভাস্কর্য। 

 চোদ্দো: বিখ্যাত শিল্পীদের আঁকা কার্ড। তা ছাড়া সত্যজিৎ রায় কার্ড। 

 পনেরো: এবং অবশেষে সুনির্বাচিত উপহারটির জাগৃতি একটি রোচমান মোড়কে। তার জন্য ডিজাইনার র‍্যাপিং পেপার। এ বার চলুন সিমা-র গিফ্‌ট কর্নারে উপহার কিনতে। ধরা যাক, আপনার বাজেট ৫০ টাকা। কিংবা আরও কম। ১৫ টাকা। তা হলেও মনমরা হওয়ার কিছু নেই। যোগেন চৌধুরীর ছবির প্রিন্ট, ১৫ টাকায়। সুনীল দাস, যোগেন চৌধুরীর আঁকা এক্সক্লুসিভ কার্ড, ৫০ টাকায়। সত্যজিৎ রায় পোস্টকার্ডের সেট, ৭৫ টাকা। বটতলার উডকাট জলরং ছবির প্রিন্টে ভাইফোঁটা, কালী, মাছ: ১২৫ টাকা। উপহার মোড়ার জন্য অনন্য র‍্যাপিং পেপার, ২০ টাকা। 

 আর একটু বেশি খরচ করবেন? ধরুন ১০০ থেকে ৫০০ টাকার মধ্যে? সেলফোন রাখার বর্ণময় উজ্জ্বল ‘সিকুইন’ ব্যাগ: ১০০ টাকা। ইন্দ্রাক্ষী পুরকায়স্থের এক্সক্লুসিভ ড্রাই ফ্লাওয়ার অ্যারেঞ্জমেন্ট, ১৭৫ টাকা। ফটো-ফ্রেম, ১১০ থেকে ৫০০ টাকা। সুতির চমৎকার সব দোপাট্টা, ২৭৫ টাকা। গুজরাতের আয়না, ৩৫০ থেকে ৯২৫ টাকা। চিঠি লেখার প্যাড, ডিজাইনার লেটারহেড, ২৫০ টাকা। গয়নার বাক্স, দেখলেই ভাল লাগে, ৪২০ থেকে ৮৬৫ টাকা। রান্নাঘরের গ্লাভস, জোড়া, ১৯৫ টাকা। টেবিল ন্যাপকিন, ৬ জনের, ৩৫০ টাকা। ইক্কত টেবিল ন্যাপকিন, ৬টা, ৫০০ টাকা। কালীঘাটের পটের ছবি, বা আর্ট অব বেঙ্গল সিরিজের টি-শার্ট, ৩৫০ টাকা। গোপা সেনের ডিজাইন করা কোস্টার, ১৭০ টাকা। অনন্য ডিজাইনের ইক্কত বেডস্প্রেড, একক বিছানার জন্য, ৩৫০ টাকা। ডাবল, ৬০০ টাকা। এ বার যাওয়া যাক একটু বেশি দামের উপহারের দিকে। ডাবল বেডস্প্রেড ৮৯০ থেকে শুরু, ১৩০০ টাকা পর্যন্ত। সিল্কস্প্রেড হলে, ২৪০০ টাকা। আর বেনারসি বেড কভার হলে ১১ হাজার হতেই পারে। সুনীল দাসের ষাঁড় বা ঘোড়া, বিছানার চাদরে। তা তো বাঁধিয়ে রাখার মতো। সিঙ্গল ১৫০০ টাকা। ডাবল, ২০০০ টাকা। আর যোগেন চৌধুরীর ফুলদানি, পাখি বিছানার চাদরে? সিঙ্গল, ১২০০ টাকা। ডাবল, ১৮০০ টাকা। 

 বাস্তারের ডোকরা-কাজের অসাধারণ সংগ্রহ গিফ্‌ট কর্নারে। ছোট হাতি, ঘোড়া, সিংহ থেকে ৮০০০ টাকা দামের ভুবনবিখ্যাত ট্রি অব লাইফ। ২০০০ টাকার মাদার অ্যাণ্ড চাইল্ড। ৮০০ থেকে ৭০০০ টাকায় মিউজিশিয়ান সেট। পাশেই পাবেন শ্যামলী রায়ের টেরাকোটা মূর্তি। ৭০০ টাকা। বাঁধানো পটের ছবি, মধুবনী শৈলির স্পর্শ আছে তাতে, ১৫০০ টাকা। আর নবদম্পতিকে দেওয়ার মতো বেনারসি লেটারহোল্ডার, ৯০০ টাকা। 

 আরও যদি অভিনব উপহার কিনতে চান, কিংবা চান নিজের ঘরে চারিত্র্য আনার উপাদান, কিনতে পারেন সুনীল দাসের আঁকা রাইস প্লেট, টেবিলে রেখে দেওয়ার জন্য। ৬০০০ টাকা। কিংবা তাঁরই আঁকা ছবি বুকে ধরা প্লেট। ২০০০ টাকা। 

 সিমা-র গিফ্‌ট কর্নার উপহারে আপনাকে হারতে দেবে না। কখনও। 


</TEXT>
</DOC>
<DOC>
<DOCNO>1010426_pic.utf8</DOCNO>
<TEXT>


 যাদবপুরে ভোটারদের মুখোমুখি মাধবী মুখোপাধ্যায়। বুধবার ছবিটি তোলেন প্রদীপ আদক। 


</TEXT>
</DOC>
<DOC>
<DOCNO>1010705_5kol3.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

খোঁজ নেই মহিলা আইনজীবীর স্টাফ রিপোর্টার প্রায় এক সপ্তাহ আগে নিখোঁজ হওয়া কলকাতা হাইকোর্টের মহিলা আইনজীবীর কোনও হদিশ পাওয়া যায়নি। ২৭ বছরের অবিবাহিতা ওই আইনজীবী সুপর্ণা ঘোষকে অপহরণ করা হয়নি, সে বিষয়ে নিশ্চিত হলেও ঘটনাটি ধামাচাপা দেওয়ার চেষ্টা করছে পুলিশই। হারিয়ে যাওয়ার ঠিক আগে সুপর্ণাদেবীর সঙ্গে শেষ যাঁকে দেখা গিয়েছে, সেই সরকারি অফিসারকে সাত দিনের মধ্যেও পুলিশ জিজ্ঞাসাবাদ করে উঠতে পারেনি। এমনকী সুপর্ণাদেবী সে দিন কেন ওই অফিসারের সঙ্গে দেখা করতে গিয়েছিলেন, সাত দিন পরে সেই বিষয়েও গোয়েন্দারা অন্ধকারে। 

বুধবার কলকাতা পুলিশের গোয়েন্দাপ্রধান বাণীব্রত বসু জানিয়েছেন, ২৮ জুন সকাল এগারোটা নাগাদ সুপর্ণাদেবীকে তাঁর মা বিধাননগরে জলসম্পদ উন্নয়ন ভবনের সামনে নামিয়ে দিয়ে যান। সুপর্ণাদেবী তাঁকে জানান, বিধাননগরে কাজ শেষ করে তিনি হাইকোর্ট চলে যাবেন। মেয়েকে নামিয়ে দিয়ে মা ডাক্তার ঘোষ নীলরতন সরকার হাসপাতালে চলে যান। তিনি অ্যানাটমি বিভাগের প্রধান। সুপর্ণাদেবী জলসম্পদ দফতরের যুগ্ম সচিব উমাশঙ্কর ভট্টাচার্যের সঙ্গে দেখা করেন। কেন দেখা করলেন, পুলিশ তা সঠিক করে জানেনা। 

উমাশঙ্করবাবু বিধাননগর থেকে তাঁর গাড়িতে সুপর্ণাদেবীকে মহাকরণে নিয়ে যান। সেখানেও তাঁদের ‘কাজ’ ছিল। সেখান থেকেই সুপর্ণাদেবীর অনুরোধ মেনে নিয়ে উমাশঙ্করবাবু কৃষ্ণনগরে সেচ দফতরের গেস্টহাউসে একটি ঘর বুক করেন। ঘরটি কিন্তু সুপর্ণাদেবীর নামে নয়, বুক করা হয়েছিল শম্পা চৌধুরী নামে। বাণীব্রতবাবু জানিয়েছেন, ওই ঘরে সেই রাতে সুপর্ণাদেবী যে ছিলেন তার প্রমাণ পুলিশ পেয়েছে। তবে পর দিন ২৯ তারিখ সকালে উঠে তিনি আবার কলকাতার দিকে রওনা হন। 

এ দিকে ২৮ তারিখ রাতে মেয়ে বাড়ি না ফেরায় মা উমাশঙ্করবাবুকে ফোন করে জানতে পারেন মেয়ে কৃষ্ণনগর গিয়েছে। পরে মেয়েও বাড়িতে ফোন করে জানান, তিনি কৃষ্ণনগরে এসেছেন কাজে। পর দিনই বাড়ি ফিরে যাবেন। কিন্তু সেই রাতে হেয়ার ষ্ট্রিট থানায় সুপর্ণাদেবীর দিদি অভিযোগ জানান যে তিনি নিখোঁজ। পর দিন সকালে কৃষ্ণনগর থেকে কলকাতার দিকে রওনা হলেও সুপর্ণাদেবী আর বাড়ি ফেরেননি। 

মেয়ে পর দিন ফিরে আসবে শুনেও সেই রাতে তাঁর নামে নিখোঁজ ডায়েরি করা হল কেন? ঘটনার পর থেকে পুলিশ এখনও পর্যন্ত উমাশঙ্করবাবুকে একবারের জন্যও জিজ্ঞাসাবাদ করেনি। বলছে, তিনি নিখোঁজ। 


</TEXT>
</DOC>
<DOC>
<DOCNO>1010113_editorial.utf8</DOCNO>
<TEXT>


সম্পাদকীয় ১.. নিরাপত্তার সন্ধানে এই রাজ্যে

সম্পাদকীয় ২.. শিলা কাহিনী


</TEXT>
</DOC>
<DOC>
<DOCNO>1010117_rashifal.utf8</DOCNO>
<TEXT>
 ২৯ আশ্বিন ১৪০৭ রবিবার ১৫ অক্টোবর ২০০০

সাপ্তাহিক রাশিফল সব্যসাচী ১৫২১ অক্টোবর আলোচ্য সপ্তাহে রাশিচক্রে গ্রহসমাবেশ যথাবৃষে বক্রী শনি বৃহস্পতি, মিথুনে রাহু, সিংহে মঙ্গল, কন্যায় রবি, তুলায় বুধ, বৃশ্চিকে শুক্র, ধনুতে কেতু। সোমবার রাত্রি শেশভাগে ৪।৮ মিঃ গতে রবি তুলায় যাবেন। চন্দের রাশি ও নক্ষত্র পরিক্রমা মেষ ভরণী থেকে কর্কট অশ্লেষা, তিথিভোগ কৃষ্ণা দ্বিতীয়া থেকে নবমী, যোগ সঞ্চার স্বাতী বজ্রযোগ শ্রবণা সাধ্যযোগ পর্যন্ত। ব্যক্তিগত রাশি ও লগ্ন অনুসারে ফলাফল লেখা হল, যা জাতক জাতিকা উভয় ক্ষেত্রে প্রযোজ্য। মেষ: প্রতিভার বিকাশ বিজ্ঞান ও প্রযুক্তি অধ্যয়ন ও গবেষণায় সাফল্য। লিভার ও হৃৎপিণ্ডের অপক্রিয়া বিষয়ে সতর্ক হবেন। সপ্তাহের আদ্যভাগে মানসিক সন্তোষ, উচ্চাকাঙ্ক্ষা পূর্ণ হতে পারে, গার্হস্থ্য শান্তি। মধ্যভাগে ঘাড়ে ও পিঠে বেদনাবোধ, দার্শনিক চিন্তা, গবেষণায় কৃতিত্বলাভ। অন্তভাগে শ্লেষ্মাধিক্য ও শ্বাসকাসাদি বক্ষপীড়া, বায়ুমার্গে ভ্রমণ, চিত্তচাঞ্চল্য। মেষলগ্নে জাত ব্যক্তির মহৎ ভাবাবেগ, মাতার কৃপালাভ, পারিবারিক শুভ অনুষ্ঠানে বহুজন সমাগমে আনন্দ, কর্মোন্নতি। বৃষ: ছিদ্রান্বেষী দুর্জন বিষয়ে সতর্ক হবেন। অর্শাদি পীড়ার সূচনা হতে পারে। গুরুজনের পরামর্শে সন্তানের শ্রীবৃদ্ধি ত্বরান্বিত হতে পারে। বাহন ক্রয় ও গৃহ নির্মাণ। সপ্তাহের আদ্যভাগে ভ্রাতা-ভগিনীর উন্নতি, দূর ভ্রমণ, নতুন পরিকল্পনা ও উচ্চাকাঙ্ক্ষা। মধ্যভাগে দাম্পত্যজীবনে শান্তি, গুরুজনের কৃপা ও আনুকূল্যলাভ, গবেষণায় সাফল্য। অন্তবাগে শ্লেষ্মাধিক্য ও কণ্ঠপীড়া, চিত্তচাঞ্চল্য ও বহুভাষিতা, বৈদেশিক অর্থলাভ।বৃষলগ্নে জাত ব্যক্তির মহৎ ভাবাবেগ, ভক্তিভাবের বিকাশ, মনোবল বৃদ্ধি, ভগিনীর সাফল্য। মিথুন: সৎসাহস ও ব্যক্তিত্বের বিকাশ। খেলাধুলায় সাফল্য। দুর্গম পর্বত ও অরণ্যে ভ্রমণের যোগাযোগ। গুরুজনের বিত্তসম্পত্তিলাভ। কর্ম বিষয়ে ঊর্ধ্বতন কর্তৃপক্ষের নির্দেশলাভ। সপ্তাহের আদ্যভাগে উপার্জন বৃদ্ধি, বিশ্লেষণী বুদ্দির বিকাশ ও প্রিয়জনের শুভবিবাহ।মধ্যভাগে বাতজ বেদনা,ও পাদপীড়া , শ্লেষ্মাধিক্য, উচ্চতর বিদ্যার্জন, নানা ভাবে অর্থব্যয়। অন্তভাগে শ্লেষ্মাধিক্য ও শ্বাসকাসাদি বক্ষপীড়া, চিত্তচাঞ্চল্য, বিদেশযাত্রার আয়োজন। মিথুন লগ্নে জাত ব্যক্তির সঞ্চয়বৃদ্ধি, উত্তরাধিকার সূত্রে প্রাপ্তি, সাহিত্য ও সঙ্গীতচর্চা। কর্কট: বাক্যে তেজস্বিতা ও সুযুক্তিপূর্ণ বাগ্মিতা। আন্ত্রিক ব্যাধি ও গুপ্তশত্রুতা বিষয়ে সতর্কতা আবশ্যক। ক্ষণক্রোধ ও হঠকারিতা পরিত্যাজ্য। একাধিক কর্মযোগে ধনবৃদ্ধি। সপ্তাহের আদ্যভাগে কর্মক্ষেত্রে দায়িত্ববৃদ্ধি, অভিনব পরিকল্পনায় সাফল্য ও সম্মানলাভ। মধ্যভাগে উপার্জনবৃদ্ধি, উচ্চতর বিদ্যার্জন, গবেষণায় সাফল্য নেত্র ও মূত্রঘটিত পীড়া। অন্তভাগে শ্লেষ্মাধিক্য ও শ্বাসকাসাদি ক্লেশ, দূরভ্রমণ বা বিদেশযাত্রা, নানা ভাবে বহুব্যয়। কর্কটলগ্নে জাত ব্যক্তির স্বাস্থ্যোন্নতি, শুদ্ধ চিত্তবৃত্তি, মাতা মাতৃস্থানীয়ার শুভলাভ। সিংহ: খেলাধুলা ও শারীরচর্চায় স্বাস্থ্যোন্নতি ও দৈহিক বলবৃদ্ধি। জীবাণু সংক্রমণ ও উদরপীড়ার জন্য ক্লেশ। পৈতৃক সম্পত্তির মালিকানা ও দখল পেতে পারেন। সপ্তাহের আদ্যভাগে বিলম্বে ভাগ্যোদয়, বহুব্যয়ের জন্য সঞ্চয় অল্প, সবান্ধব অদূর ভ্রমণে আনন্দ। মধ্যভাগে গোলযোগের মধ্য দিয়ে কার্যসিদ্ধি, গৃহে শুভ অনুষ্ঠান ও বহুজন সমাগমে আনন্দ।অন্তভাগে বহুব্যয়ের জন্য সঞ্চয় অল্প, বৈদেশিক অর্থাগম, প্রিয়জনের প্রণয়ঘটিত বিবাহ, বুদ্ধিভ্রম। সিংহলগ্নে জাত ব্যক্তির তীর্থভ্রমণ ও পুণ্যস্নান, বহুজনের হিতার্থে অর্থব্যয়, দ্রুত দেহারোগ্য ও মানসিক প্রফুল্লতাবৃদ্ধি। কন্যা: পারিবারিক দায়িত্বপালন ও গুরুজনের সেবার জন্য ব্যয়। অগ্নি, বিদ্যুৎ বা শস্ত্রাঘাতজনিত অঘটনে দৈহিক ক্ষত। কোনও আত্মীয় বা বন্ধু বিষয়ে সংশয়। সপ্তাহের আদ্যভাগে নতুন কর্মোদ্যম ও উচ্চাকাঙ্ক্ষা, আয়বৃদ্ধি ও বিমাসূত্রে লাভ। মধ্যভাগে আধ্যাত্মিক ভাবের বিকাশ, দার্শনিক চিন্তা ও ধর্মাচরণ। অন্তভাগে কর্মে সংস্থানগত পরিবর্তন , দায়িত্ববৃদ্ধি ও উপার্জনবৃদ্ধি। কন্যালগ্নে জাত ব্যক্তির বায়ুমার্গে ভ্রমণ, প্রিজনের শুভবিবাহ ও মহৎ ভাবাবেগ। তুলা: ভ্রাতা, ভগিনী ও স্বজনবর্গের সঙ্গে ভুল বোঝাবুঝি। সময়োচিত সাহসের অভাব। বহুবয়ের জন্য সঞ্চয় অল্প। পত্নীর নামিত সম্পত্তি সূত্রে লাভ। সপ্তাহের আদ্যভাগে পত্নীর পরামর্শে কার্যসিদ্দি, ব্যবসা সূত্রে বিশিষ্ট ভাগ্যোদয়। মধ্যভাগে উত্তরাধিকার প্রাপ্তি, মৃতের সম্পত্তিলাভ, একাধিক কর্মসূত্রে আয়বৃদ্ধি। অন্থভাগে বিদেশে ভাগ্যোদয়, বায়ুমার্গে ভ্রমণ, শ্বাসকাসাদি ক্লেশ। তুলালগ্নে জাত ব্যক্তির কর্মে পদন্নোতি, গাহর্স্থ্য শান্তি, গুরুজনের কৃপাশীর্বাদলাভ। বৃশ্চিক: নতুন কর্মোদ্যম, সাহস ও মনোবল বৃদ্ধি। কোমলে-কঠোরে মিশ্রিত ব্যক্তিত্ব। রক্তে শর্করা বৃদ্ধি। বাক্যে সতর্কতা আবশ্যক, অন্যথায় আর্থিক ক্ষতি। সপ্তাহের আদ্যভাগে ভাগ্যোদয়ে বিলম্ব, যত্র আয় তত্র ব্যয়, বিদেশ ভ্রমণের সম্ভাবনা। মধ্যভাগে বিজ্ঞ ও অভিজ্ঞ ব্যক্তির পরামর্শলাভ, মকদ্দমায় জয়লাভ, গ্রন্থরচনা। অন্তভাগে শ্বাসকাসাদি, বক্ষঃপীড়া ও হার্নিয়া, বহুকর্মব্যস্ততা, বৈদেশিক দ্রব্যার্থলাভ। বৃশ্চিকলগ্নে জাতব্যক্তির তীর্থভ্রমণ ও পূণ্যস্নান, মাতৃকৃপা, সৌভাগ্যবৃদ্ধি। 

ধনু: স্বাস্থ্য, সম্মান ও সম্পত্তি বিষয়ে সতর্কতা আবশ্যক। কর্মে প্রশাসনিক পদে উন্নতি। পুলিশ, মিলিটারি ও ইঞ্জিনিয়ারিং সংস্থায় যুক্ত ব্যক্তির সাফল্য। সপ্তাহের আদ্যভাগে অপত্য সুখ, সন্তান বিষয়ে উচ্চাকাঙ্খা পূর্ণ হবে, ব্যবসায়িক সাফল্য। মধ্যভাগে ব্যয়সাধ্য চিকিৎসায় বিলম্বিত দেহারোগ্য, গুরুজনের পরামর্শে শত্রু প্রশমন। অন্তভাগে সস্ত্রীক বিদেশভ্রমণ, আমদানি ও রফতানিসূত্রে বৈদেশিক দ্রব্যার্থলাভ, পত্নীর কুশলতা। ধনুলগ্নে জাতব্যক্তির কোমল হৃদয়বৃত্তি, মাতৃকৃপালাভ, উপার্জন ও সঞ্চয় বৃদ্ধি। মকর: পথ দুর্ঘটনা ও দেহে আঘাত, আনুষঙ্গিক অস্ত্রোপচারে দেহারোগ্য। গুরুজনের সঙ্গে মতানৈক্য ও বিতর্ক বিবাদ। ভাগ্য বিড়ম্বনা, ভাগ্য অন্বেষণে বিদেশ যাত্রা। সপ্তাহের আদ্যভাগে গৃহে শুভ অনুষ্ঠান, পত্নীর কর্মকুশলতা, নতুন গৃহারম্ভ। মধ্যভাগে গুরুজনের সঙ্গে বৈষয়িক কূট পরামর্শ, মাতার অনুগ্রহ, প্রিয়জনের বিবাহ। অন্তভাগে শ্লেষ্মাধিক্য ও পেটে বায়ুবিকার, চাকুরি ক্ষেত্রে বদলির পরে পদোন্নতি। মকরলগ্নে জাতব্যক্তির দাম্পত্য শান্তি ও সুখ বৃদ্ধি, ব্যবসায়ী ও চিকিৎসকের সাফল্য। কুম্ভ: খেলাধুলা ও শরীরচর্চা, স্বাস্থ্যোন্নতি ও দৈহিক বলবৃদ্ধি। প্রথম রিপু প্রবল হতে পারে। রক্তে শর্করা বৃদ্ধি, রক্ত ও মূত্রঘটিত পীড়া। উপার্জনে বিঘ্ন। সপ্তাহের আদ্যভাগে সন্তানের কৃতিত্ব, ভ্রাতা, ভগিনীর উচ্চাভিলাষ, গবেষণায় সাফল্য। মধ্যভাগে গৃহে শুভ অনুষ্ঠান, গুরুজন ও বয়বৃদ্ধের সম্মাননা, কর্মে পদমর্যাদা বৃদ্ধি। অন্তভাগে উপস্থিত বুদ্ধি ও ক্ষিপ্রকারিতায় কার্যসিদ্ধি, সন্তানের প্রতিভার বিকাশ ও বিদেশযাত্রা। কুম্ভলগ্নে জাতব্যক্তির দ্রুত দেহারোগ্য, শত্রুসঙ্গে শান্তিপ্রদ, মাতুলের শুভ। মীন: বলবান শত্রুর মোকাবিলা, পাদপীড়ায় ক্লেশ। দীর্ঘ প্রচেষ্টার পরে পরহস্তগত অর্থসম্পত্তি উদ্ধার। একাধিক কর্মব্যস্ততা ও বহুশ্রমযোগে অর্থাগম। পিতৃস্থানীয় ব্যক্তির অনুগ্রহলাভ। সপ্তাহের আদ্যভাগে সঞ্চয় বৃদ্ধি। উচ্চাকাঙ্খা, কাব্যগীতাদির রসাস্বাদনে আনন্দ। মধ্যভাগে ভ্রাতা, ভগিনীর শুভ বিবাহ, গুরুজনের সঙ্গে মতানৈক্য, মৌলিক গবেষণা ও গ্রন্থরচনা। অন্তভাগে শ্লেষ্মাধিক্য ও বক্ষঃপীড়া, চিত্তচাঞ্চল্য, মায়ের জন্য উদ্বেগ, গৃহে আনন্দ অনুষ্ঠান ও বহুজন সমাগম। মীনলগ্নে জাতব্যক্তির মানসিক শান্তি, অপত্য স্নেহের আধিক্য, প্রতিভাবান ব্যক্তির সম্মান ও পুরস্কারলাভ, উপার্জন বৃদ্ধি। 

[ভারতীয় রাষ্ট্রীয় পঞ্চাঙ্গ অলমান্যাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010505_5dance1.utf8</DOCNO>
<TEXT>
 ২২ বৈশাখ ১৪০৮ শনিবার ৫ মে ২০০১

 নৃত্য 

 সমালোচনা ১.. মণিপুর থেকে ‘মাইবি’ অমিতাভ ঘোষ 

 এক আনন্দ উচ্ছল নৃত্যোৎসব তিরাশি বছর আগে সামাজিক বিরোধিতাকে অস্বীকার করে মণিপুরী নৃত্যকলাকে শান্তিনিকেতনে প্রতিষ্ঠা দিয়েছিলেন রবীন্দ্রনাথ। যদিও সমাজকে ধোঁকা দেওয়ার জন্য ১৩২৬ সালের ‘শান্তিনিকেতন’ পত্রিকার ফাল্গুন সংখ্যায় ছাপা হয়েছিলশিক্ষার্থীরা ‘মৃদঙ্গ সহযোগে সাঙ্গীতিক ব্যায়াম শিক্ষা করিতেছে।’ 

 আজকের পরিস্থিতি ভিন্ন। আজ মণিপুরী নৃত্যের প্রসার শান্তিনিকেতন ও কলকাতায় সুবিদিত। সম্প্রতি এখানে এসেছিলেন একদল মণিপুরী নৃত্যবিদ, সেখানকার ‘জওহরলাল নেহরু ডান্স অ্যাকাডেমি’র ৮৫ উত্তীর্ণ অধ্যক্ষ কুমার মাইবির পরিচালনায়, তাঁদের সুপ্রাচীন ‘ মেইতি-লাই-হরোবা’ নৃত্যশৈলীর সম্ভার নিয়ে। মুখ্য ব্যবস্থাপক কলকাতার মণিপুরী নর্তনালয়ের কলাবতী দেবী। 

 মণিপুরী সংস্কৃতিতে ‘লাই-হরোবা’ হল দেবতার পূজার্থীদের আনন্দ-উচ্ছল নৃত্যোৎসব। প্রতি বছর এপ্রিল-মে মাসে এ উৎসব মহাড়ম্বরে প্রতিপালিত হয়। এই উৎসব ‘লাইলিনহাউ’-‘লাইরেম্বি’ দেবদেবীর সামনে অনুষ্ঠিত হয়। মণিপুর থেকে আগত ‘মাইবি’ এবং ‘মাইবা’রা তাঁদের প্রথাগত ‘লাইচিং’-জাগোই’ নৃত্য উপস্থাপনার মাধ্যমে এই উৎসব সূচনা করলেন। ‘লাই-হরোবা’র অসংখ্য আঙ্গিক এঁরা সুচারুরূপে সম্পন্ন করেন। সঙ্গে ছিল মণিপুরের ঐতিহ্যমণ্ডিত ‘পেনাস’ যন্ত্র সহযোগে মন্দিরের সামনে নৃত্যগীত। এঁদের হর্ষোৎফুল্ল নৃত্যগীত তিন ঘণ্টাব্যাপী আসরকে প্রকৃত অর্থেই মাতিয়ে দিয়ে যায়। ৮৫ বছরের নৃত্যগুরু কুমার মাইবির প্রতিটি নৃত্যের সঙ্গে অংশগ্রহণ শুধু বিস্ময়কর নয়, অলৌকিক ক্ষমতার প্রতীক হয়ে রইল। সবশেষে এখানকার মণিপুরী নর্তনালয় মণিপুরী নৃত্যের বিভিন্ন আঙ্গিক রূপায়িত করেনযার সূচনায় ছিল ‘গৌরচন্দ্রিকা’, সবশেষে ‘দশাবতার’। মণিপুরী নৃত্যের গরিমা এখানকার মাটিতে উপস্থাপনার জন্য মণিপুরীবাসী কলাকুশলীদের সাধুবাদ অবশ্য প্রাপ্য। নৃত্য সমালোচনা প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010125_20chitra.utf8</DOCNO>
<TEXT>
 ৬ মাঘ ১৪০৭ শনিবার ২০ জানুয়ারি ২০০১

 চিত্রকলা ও ভাস্কর্য এমন শরীর এমন নির্মোহ গ্যালারি ৮৮-তে হুসেনের মাধুরী। জন্মবুড়োদের দেশে প্রেমের উৎসব। কুণ্ঠার দেশে শরীররেখার উদযাপন। লিখছেন রঞ্জন বন্দ্যোপাধ্যায় লবঙ্গলতা। ললিত বিভঙ্গে। পিছন ফিরে। তাঁর গুজরাতি চোলির মুক্ত পিঠ। এ-মেয়েই তো গান গেয়েছিলেন, চোলির পিছনে কী, এই প্রশ্নে শরীরের তরঙ্গ মিশিয়ে। ‘‘শুধু ওই দৃশ্যটার জন্যে যে কতবার দেখেছি, সিনেমাটা,’’ বললেন চুরাশি বছরের তাজা প্রেমিক মকবুল ফিদা হুসেন।যাঁর আঁকা এবং তোলা মাধুরী দীক্ষিতের ছবি নিয়ে থিয়েটার রোডে গ্যালারি ৮৮-তে আজ শেষ হচ্ছে এক অনন্য প্রদর্শনী। এ-প্রদর্শনী শুধু ছবির নয়। ছবির সঙ্গে দুটি বিশ ও দশ মিনিটের ভিডিও ফিল্মেরও। একটির নাম, দ্য জেনেসিস অব গজগামিনী। অন্যটি, গজগামিনী ইন প্যারিস। প্রদর্শনীর প্রতি পরতে উজ্জ্বল তীব্র একাকারে হুসেনের মাধুরী-মত্ততা। ভালবাসার, অবসেশনের এমন স্বতঃস্ফূর্ত প্রকাশ দেখতে কলকাতা অভ্যস্ত নয়। কোনও অস্পষ্ট প্রেরণা নয়, এক দুর্বার তাড়না এবং অনর্গল রোম্যান্টিকতা থেকে তৈরি হয়েছে প্রদর্শনীর ছবি এবং ভিডিও-বিচ্ছুরণ। একইসঙ্গে কলকাতায় মুক্তি পেল হুসেনের ‘গজগামিনী’ সিনেমা এবং তাঁর ‘গজগামিনী’ চিত্রপ্রদর্শনী। আয়নার সামনে আয়নার মতো দুটি পরিপূরক ঘটনা। 

 গ্যালারি ৮৮-তে শরীরের মাধুরী। তাঁর উন্মুক্ত পিঠের বাতায়ন, তাঁর গুরু নিতম্ব, তাঁর কবোষ্ণ কটিবন্ধন, তাঁর বৃত বক্ষ এবং তাঁর ইন্দ্রিয়ঘন উদ্ভাস, কখনও হুসেনের তুলি, কখনও তাঁর ক্যামেরা, শুধু আদর করেছে এই প্রতত প্রদীপনকে। বয়স্ক কাতর ঈর্ষার এই উক্তিও শুনেছি, প্রণয়ভঙ্গ হয়েছে মাধুরী-হুসেনের। কিন্তু প্রদর্শনীটি দেখতে দেখতে মনে হল, সারা অঙ্গে মাধুরীর অঙ্গীকারেরই স্বীকৃতি। তাঁর সমস্ত শরীর শিল্পের মায়ায় সঙ্কল্পিত। শিল্পের উত্তরণে অঙ্গীকৃত। প্রদর্শনীর মাঝখানে দাঁড়িয়ে, মাধুরী-সংক্রমণ থেকে দর্শকেরও মুক্তি নেই। 

 মাধুরী তাঁর শরীর দিয়েছেন হুসেনের ক্যামেরা ও তুলিকে, কত ভাবে, বিভঙ্গে, সঙ্কল্পে, শপথে! মোহিনীর প্রতিটি রেখার উদযাপন হুসেনের আঁকা ছবিতে, লেন্সে। 

 এত প্রতিজ্ঞা, প্রতিধ্বনি, প্রতিচ্ছায়া থাকতে পারে একই মেয়ের শরীরে? এমনকী সেই মেয়ে যদি মাধুরীও হন? কই, এই মাধুরীকে তো হিন্দি সিনেমা আজও আবিষ্কার করতে পারেনি। সেই দূরপ্রসারী দ্যোতনাময় প্রোৎসাহন ঘটেছে হুসেনের মাধুরীতে। নতুন এই মাধুরী প্রণয়ের প্রণয়ন। মাধুরী নিজেও যেন মুগ্ধ নতুন-মাধুরীতে। নবীন অভিমান তাঁর শরীর-বিন্যাসে। 

 প্রায় অলভ্য অলৌকিক প্যারিসের মাধুরী। তাঁর চোখে মুখে বুকে কটিদেশে নিতম্বে অলীক অশন। তিনি রাস্তা দিয়ে হাঁটছেন, গায়ে মাখছেন প্যারিসের নরম রোদ্দুর, ঠোঁটে লাগাচ্ছেন আইসক্রিম কিংবা চুমুর আলো, সংক্ষিপ্ত বন্ধনীর তাদাত্ম্যতাকে চ্যালেঞ্জ করছেন, তনুমধ্যা হয়ে দাঁড়িয়ে পড়ছেন কোনও শো-কেসের সামনে (যেমন সঙ্গের ছবিটিতে), শরীরের অসামান্য পরাহ্ন মেলে ধরছেন করুণ আনন্দে হুসেনের ক্যামেরার সামনে। 

 তুলনায়, দ্য জেনেসিস অব গজগামিনী-র মাধুরীতে শরীরের জৈব জ্যামিতি উত্তীর্ণ হয়েছে ভিন্ন ঝলকে। সেখানে মাধুরী নন আমাদের চেনা বরাননা। সেখানে তাঁর একটি চোখ কপালের টিপ। অন্যটি তাঁর নাভি। তাঁর শরীররেখা ভাঙতে-ভাঙতে মিশে গেছে হাতির শুঁড়ের সঙ্গে। সেখানে তাঁর সব আকাঙ্ক্ষা শান্তায়িত নম্য নির্বেদে। 

 মকবুলকে মাধুরী ‘জিল্ট’ করেছেন? অবান্তর এ-প্রশ্ন, পরচর্চার উষ্ণ আঁচ সত্ত্বেও। স্বয়ং মকবুল উপস্থিত তাঁর বেতের মতো শরীর নিয়ে। এই উপস্থিতি রঙ এনেছে প্রদর্শনীতে। এবং শিল্পীর দিকে তাকিয়ে, মাধুরীর ছবির সামনে তাঁর সোচ্চার মুগ্ধতা দেখে ক্রমশ যেন মনে হল, তাঁর প্রেম ছাড়িয়ে গেছে এক বিশেষ শরীর-মনের রূপরেখা। মাধুরীকে তাঁর প্রয়োজন ছিল উড়ানদৌড়ের সরণি হিসেবেই। 

 এত প্রেম, এমন তীব্রতা, যৌনতা, শ্লেষ, অভিমান, এমন শরীর, এমন নির্মোহ, হুসেনই পারেন তাঁর প্রদর্শনীতে নিয়ে আসতে। এই জন্মবুড়োদের দেশে চুরাশি বছরের যৌবন; এই পুণ্যার্থীদের দেশে পাপবোধহীন উৎসব; লাজলজ্জার কুণ্ঠার দেশে শরীররেখার উদযাপন বুক ভরে অনেক দিন পরে ভাল লাগার নিঃশ্বাস নেওয়া গেল। 

 প্রদর্শনী 

 চলছে 

 বিড়লা অ্যাকাডেমি: সমকালীন শিল্পের বার্ষিক প্রদর্শনী ৩১ জানুয়ারি পর্যন্ত। 

 গ্যালারি ’৮৮: মকবুল ফিদা হুসেন আজ শেষ। 

 গ্যালারি লা মেরে: সমকালীন শিল্পের বার্ষিক প্রদর্শনী ২৮ জানুয়ারি পর্যন্ত। 

 প্রসেনিয়াম আর্ট সেন্টার: (৫১ রিপন ষ্ট্রিট) তরুণ বন্দ্যোপাধ্যায়, গৌরাঙ্গ, দীপঙ্কর মনি, জ্যোতির্ময় আশ প্রমুখ। ২১ জানুয়ারি পর্যন্ত। 

 শুরু হবে 

 অ্যাকাডেমি: অলোক দত্ত আজ শুরু চলবে ২৮ জানুয়ারি পর্যন্ত। 

 এরা আজ শুরু চলবে ২৮ জানুয়ারি পর্যন্ত। 

 সব্যসাচী চক্রবর্তী আজ শুরু চলবে ২৮ জানুয়ারি পর্যন্ত। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010128_28rabigol.utf8</DOCNO>
<TEXT>
 ১৪ মাঘ ১৪০৭ রবিবার ২৮ জানুয়ারি ২০০১

 রবিবাসরীয় গল্প জোড় নিখিলচন্দ্র সরকার 

 ছবি: কৃষ্ণেন্দু চাকী তোর বাবাকে এখন কিছু বলার দরকার নেই।’ সুভদ্রা শোভনাকে বলল। ‘মাথা খারাপ নাকি, বললে এখনই যা চেঁচামেচি, নাচানাচি শুরু করে দেবে!’ একটু থেমে আবার ও বলল, ‘তবে তুমি কিন্তু আমাদের সঙ্গে যাচ্ছ।’ 

 ‘যাওয়ার তো আমারও খুব ইচ্ছে রে! কিন্তু সবটাই নির্ভর করছে তোর বাবার শরীরের ওপর।’ 

 ‘বাবার শরীর ঠিকই থাকবে। তা ছাড়া বাবলু, বাবলুর বউ তো থাকছেই। চুমকি খুব কাজের মেয়ে। কোনও অসুবিধে হওয়ারই কথা নয়। ও ঠিক দেখেশুনে রাখবে।’ 

 ‘তা বলছি না, সে তো রাখবেই। দেখছিস তো, তোর বাবার শরীরটা ইদানীং হঠাৎ হঠাৎ কী রকম খারাপ হয়ে যায়, তখন কাছে না থাকলে চলে!’ 

 ‘শরীর নিয়ে বাবার খুঁতখুঁতানি আর গেল না! সেই ছেলেবেলা থেকেই তো দেখে আসছি, এটা বাবার একটা বাতিক, তুমি যাই বলো মা।’ 

 ‘সে তো আছেই। সে জন্যই, অসুখ বিসুখও সহজে তোর বাবাকে ছেড়ে যেতে চায় না। এখন তো না-হয় বয়স হয়েছে।’ 

 ‘বাতিকটাও তাই বেড়েছে।’ বলেই হেসে ফেলেছে শোভনা। 

 ‘না রে, আজকাল অল্পেতেই খুব কাবু হয়ে পড়ে।’ 

 ‘এই করে করেই তো তোমার আর কোথাও যাওয়া হয় না। সে বারও তোমার জামাই পুরীর টিকিট কাটল। শেষ মুহূর্তে তুমি তোমার মত পাল্টে ফেললে।’ 

 ‘না পাল্টে উপায় কী বল! তোর বাবা চায় না, ওকে ফেলে আমি কোথাও যাই।’ 

 ‘অথচ বাবা নিজেও যাবে না।’ 

 ‘সে বার দেখলি, ছেলেমানুষের মতন কী কাণ্ডটাই না করল। বিভাসের সামনেই কত কী বলল আমাকে। লজ্জায় আমার মাথা হেঁট হয়ে যায়।’ 

 ‘এ বারও সে বারের মতন হবে না তো? বিভাস কিন্তু টিকিট কেটে ফেলেছে।’ 

 ‘সে জন্যই তো, আগে থেকে ওকে কিছু জানানোর দরকার নেই। রওনা হওয়ার কয়েক ঘণ্টা আগে বললেই হবে।’ 

 ‘সেই ভাল।’ 

 কাজও হল তাই। আগে থেকে সুভদ্রার যাওয়ার ব্যাপারে কিছুই জানানো হল না বিজনবাবুকে। শুধু শোভনারাই যাচ্ছে, এইটুকু শুনলেন। তাঁর আড়ালে একটা ফিসফিস, চাপা প্রস্তুতি চলল। তিনি কিছুই টের পেলেন না। 

 চুমকির উৎসাহ যেন আরও বেশি। কাজের ফাঁকে ফাঁকে ও একটা একটা করে গোছগাছ করে সব সুটকেসে রাখছে। কোন শাড়িটা পড়ে যাবে, কোনগুলো সঙ্গে নিয়ে যাবে, সব গুছিয়ে রেখেছে। এখনও বেশ ঠাণ্ডা ওদিকে। তাই গরম জামাকাপড়ও দিয়ে দিয়েছে। ওর গোছানো দেখে সুভদ্রা হাসতে হাসতে বলেছেন, ‘এ কী করেছিসরে তুই, আমি কি জন্মের যাওয়া যাচ্ছি নাকি, কমা, আরও কমা, দুটোর বেশি নয়। মাত্র তো ক’টা দিন!’ 

 ‘মোটেই বেশি কিছু দিইনি। বাড়তির মধ্যে একটা শাল আর ক’টা গরম ব্লাউজ। ওগুলো তোমার লাগবে।’ 

 সুভদ্রা হাসতে হাসতে শুধোলেন, ‘এখনও ভাল করে ভেবে দেখ, সামলাতে পারবি তো?’ 

 ‘হ্যাঁ, হ্যাঁ, আমি সব সামলে নেব, এদিককার কথা তুমি কিছু ভাববে না তো!’ একটু থেমে হাসি হাসি মুখ করে চুমকি ফের বলল, ‘ভাল ভাবে ঘুরে আসো ক’টা দিন। তোমার তো আর বেরোনোই হয় না। দিদিভাই, তাতান সঙ্গে থাকছে, ভালই লাগবে দেখবে।’ 

 যাওয়ার আগের দিন সন্ধেয় শোভনারা চলে এসেছে। শোভনা, বিভাস আর তাদের আট বছরের ছেলে তাতান। রাতটা ফিসফিস করে কাটল। আড়ালে চুমকি আর শোভনার চাপা হাসি। সুভদ্রাও মনে মনে হেসেছেন। বেশ একটা মজার খেলা চলছে যেন। 

 অন্য দিনের চেয়ে আজ সকাল সকাল উঠেছে সবাই। জানলা খুলে দিয়েছে। সামনেই সারি সারি দেবদারু গাছ। সুন্দর করে ছাঁটা। অনেকটা গোটানো ছাতার মতো। কচি পাতায় ভোরের রোদ পড়ে চকচক করছে। অল্প অল্প বাতাস বইছে। পাতাগুলো কাঁপছে। একটা রিনরিন শব্দ উঠছে সেখানে। জবা গাছের ডালে একটা দোয়েল এসে বসেছে। দূরে কাছে মাঝে মাঝে কোকিলের ডাক ভেসে আসছে। সবে চৈত্রের শুরু। রোদের গায়ে এখনও হাল্কা শীতের একটা ছোঁয়া লেগে আছে। এটা সকালের দিকে থাকে। বেলা বাড়ার সঙ্গে সঙ্গে তা মিলিয়ে যায়। বাতাস তখন শুকনো, খটখটে, রোদের মেজাজও একটু একটু করে তিরিক্ষে হতে থাকে। 

 ঘরে আলো এসে পড়েছে। কাজের মাসি ঘর ঝাড়পোঁছ করে গেছে খানিক আগে। চুমকিও বসে নেই। ওর ব্যস্ততা যেন আরও বেশি আজ। বিছানার চাদর পাল্টে টানটান করে গুছিয়েছে। আয়নায় জামাকাপড় ভাঁজ করে রেখেছে। পরক্ষণেই রান্নাঘরে ছুটল। সাত সকালেই একপ্রস্ত চা হয়ে গেছে। এখন জলখাবার, আর চা। সঙ্গে সঙ্গে রান্নার তোড়জোড়। 

 বিজনবাবু চেয়ারে বসে খবরের কাগজের পাতা উল্টোচ্ছেন। গায়ে হাল্কা একটা চাদর। সুভদ্রা আলমারি খুলে টুকিটাকি কী সব গুছোচ্ছেন। শোভনা চা খেতে খেতে এ ঘরে এল। তার পিছনেই চুমকি। ওর হাতে একটা ট্রে। তাতে টোস্ট, চা। টেবিলের ওপর ওটা রাখতে রাখতে বলল, ‘এই নিন বাবা চা।’ 

 শোভনার সঙ্গে চুমকির চোখাচোখি হল। ইশারায় ও কী যেন বলল। শোভনাও ইঙ্গিতে তার জবাব দিল। 

 বিজনবাবু কাগজটা সরিয়ে রেখে প্লেট থেকে একটা টোস্ট তুলে নিলেন। খেতে খেতে মেয়ের দিকে তাকালেন একবার। শুধোলেন, ‘তোদের ট্রেন যেন ক’টায় রে?’ 

 ‘দেড়টা নাগাদ।’ 

 ‘তা, কখন বেরোবি তোরা?’ 

 ‘দশটা নাগাদ বেরলেই তো হবে।’ 

 ‘হ্যাঁ, একটু আগে যাওয়াটাই ভাল।’ চায়ে চুমুক দিলেন বিজনবাবু। সামান্য সময় চুপ করে থাকলেন। কী ভেবে আবার জিজ্ঞেস করলেন, ‘কোথায় যেন যাচ্ছিস তোরা!’ 

 ‘গ্যাংটক, পেলিং, পারলে দার্জিলিংটাও ঘুরে আসব।’ শোভনা হেসে হেসে বলল। 

 ‘সে তো অনেক দূর রে, পাহাড়ি এলাকা।’ 

 ‘শুনেছি, দেখার নাকি অনেক কিছু আছে ওখানে।’ 

 ‘চোখ থাকলে সব জায়গাতেই দেখার আছে।’ 

 ‘তা ঠিক।’ শোভনা ভাবছে, কখন আসল কথাটা বাবার কাছে পাড়বে। 

 একটুক্ষণ চুপচাপ। বিজনবাবুই আবার শুধোলেন, ‘ক’দিন থাকবি তোরা?’ 

 ‘ক’দিন আর, এই ধরো সব মিলিয়ে দশ বারো দিন।’ 

 ‘পেলিংটা যেন কোথায়?’ বিজনবাবু ভুরু কোঁচকালেন।’ 

 ‘ওটাও সিকিমের মধ্যেই। গ্যাংটক থেকে অনেকগুলো পাহাড় ডিঙিয়ে যেতে হয়। আবার এন জি পি থেকে সোজাসুজি যাওয়া যায়। ভীষণ নাকি সুন্দর জায়গাটা!’ 

 ‘কী জানি, আমি যাইনি কখনও।’ 

 সুভদ্রা তাকালেন একবার। কী ভেবে হাসলেন একটু। কথাটা মুখে চলে এসেছিল। সামলে নিলেন। তাঁর বলতে ইচ্ছে হয়েছিল: কোথায় আর গেছ, জীবন তো ফুরিয়ে এল। যাওয়ার মধ্যে তো এক অসমে, তোমার দিদির ওখানে কয়েক বার। হ্যাঁ, আরেক বার, বিয়ের পরপরই পুরী নিয়ে গিয়েছিলে। সংসারের হেঁসেল ঠেলতে ঠেলতেই তো বুড়ি হয়ে গেলাম। বেড়ানোর মন থাকা চাই। 

 কিন্তু কিছুই বললেন না সুভদ্রা। এতে কথার পিঠে কথাই বাড়বে। 

 বিজনবাবু কাগজটা তুলে নিলেন আবার। খবরের হেডিংগুলোতে চোখ বুলিয়ে নিতে নিতে একটু মজা করে বললেন, ‘বেশ তো আছিস তোরা।’ 

 শোভনা এ রকমই একটা হাল্কা মুহূর্ত চাইছিল। চায়ের কাপটা হাতে রেখেই দুম করে ও বলল, ‘জানো তো বাবা, মা-ও কিন্তু আমাদের সঙ্গে যাচ্ছে।’ 

 বিজনবাবু খবরের কাগজটা এক পাশে সরিয়ে রাখলেন। হাঁ করে তিনি কিছুক্ষণ মেয়ের দিকে তাকিয়ে থাকলেন। কিছু যেন বুঝতে পারছেন না এমন একটা হতভম্ব ভাব। বিস্ময়ের ঘোর কাটলে মুখের ওপর একরাশ বিরক্তি ফুটল। পরে গম্ভীর হয়ে ভুরু কুঁচকে বললেন, ‘তোর মা যাচ্ছে মানে?’ 

 ‘মানে, মা-কেও আমাদের সঙ্গে নিয়ে যাচ্ছি।’ হাসি হাসি মুখ করল শোভনা। 

 ‘কই, আমাকে তো তোর মা কিছু বলেনি।’ কেমন আহত মনে হল তাঁকে। 

 সুভদ্রা আলমারি বন্ধ করতে করতে বললেন, ‘বলিনি, তুমি রাগ করবে তাই।’ 

 ‘এখন কি আমি সোহাগ করব ভেবেছ নাকি?’ বিজনবাবু যেন আরও রেগে গেলেন। 

 ‘সোহাগ করবে কেন, যত খুশি রাগ করো না! কিন্তু আগে বলিনি, তার বড় কারণ, তোমার শরীর ভাল না থাকলে তো আর যাওয়ার প্রশ্নই উঠত না।’ 

 ‘থাক, আর আদিখ্যেতার দরকার নেই। আমার শরীর ভালই আছে।’ 

 ‘ভাল আছে বলেই তো কথাটা ও পাড়ল।’ 

 ‘যাও না, কে তোমাকে বারণ করেছে যেতে।’ যেন ভেংচি কাটলেন বিজনবাবু। তখনও তিনি সহজ হতে পারছিলেন না। ভেতরে ভেতরে তেতে আছেন। রাগটা সুভদ্রার ওপরেই বেশি। ও তো বুঝবে। মেয়ে বলল, আর সঙ্গে সঙ্গে রাজি হয়ে গেল! ওরা ছেলেমানুষ, ওরা তো ঘুরবেই। ওদের সঙ্গে তুমিও নাচবে! মেয়ের ওপর বিরক্ত হলেন। তোরা যাচ্ছিস যা না, তোর মাকে আবার কেন! দম নিলেন একটু সময়। রেগে গেলে শ্বাসপ্রশ্বাসে কষ্ট হয় তাঁর। পরে উপহাসের গলায় বললেন, ‘তা ছাড়া তুমি যাবে তোমার মেয়ে জামাইয়ের সঙ্গে, সে তো খুবই ভাল কথা। তবে এ জন্য লুকোবার কিছু ছিল না।’ 

 ‘ও মা, এতে আবার লুকোবার কী দেখলে তুমি!’ 

 ‘লুকিয়েছ তো!’ গলার স্বর তখনও রুক্ষ। 

 শোভনা এ বার হাসি হাসি মুখ করে বলল, ‘এতে মার কোনও দোষ নেই বাবা। আমিই েোকে বারণ করে দিয়েছিলাম আগে থাকতে তোমাকে কিছু বলতে, সময় মতো বললেই হবে।’ 

 ‘সময় হল তোদের এই যাওয়ার আগের মুহূর্তে? তা ভালই তো, আমি কাউকে আটকে রাখিনি।’ তিনি পরক্ষণেই গলার সুর একেবারে পাল্টে ফেললেন। হাসি মুখ করলেন। উৎসাহ দেওয়ার গলায় বললেন, ‘হ্যাঁ, হ্যাঁ নিয়ে যা তোর মাকে। মাঝে মধ্যে বেড়ানো-টেরানো একটু ভাল তো! আমার জন্যই তোর মার আর কোথাও এখন যাওয়া হয় না।’ 

 ‘এ ভাবে বলছ কেন!’ সুভদ্রা কষ্ট পেল। 

 ‘কথাটা তো আর মিথ্যে নয়!’ 

 ‘কেন, আমি কি তোমাকে এ নিয়ে কখনও কিছু বলেছি?’ গলার সুর কাটল। ভেতর থেকে একটা অভিমান ঠেলে উঠছিল। 

 ‘আহা, বলেই কি বোঝাতে হয় সব সময়!’ 

 ‘ঠিক আছে, আমি না গেলেই তো হল।’ 

 বিজনবাবু এ বার হেসে ফেলেছেন, ‘না না, যাবে না কেন, যাও।’ কী ভেবে পরক্ষণেই আবার জিজ্ঞেস করলেন, ‘যাবে যে তোমার টিকিট?’ 

 ‘টিকিট ওরা একসঙ্গেই কেটেছে।’ 

 ‘তাই বলো!’ 

 ‘তাতে কী, সবটাই তোমার শরীরের ওপর নির্ভর করছিল।’ 

 ‘আমার শরীর ঠিকই থাকবে, তুমি নিশ্চিন্তে যেতে পারো। আর কপালে যদি থাকে, শেষ সময়ে আমার সঙ্গে তোমার দেখা হবে না,তবে তাই-ই হবে।’ ম্লান একটু হাসলেন বিজনবাবু। 

 ‘কী অলক্ষুণে সব কথা! দরকার নেই আমার এমন যাওয়ার।’ পরে মেয়ের দিকে চেয়ে সুভদ্রা বললেন, ‘না রে, তোরা যা, আমি যাব না।’ 

 তাতান কাছেই ছিল। ওর মন খারাপ হয়ে গেল। ও এসে সুভদ্রার কোলে ঝাঁপিয়ে পড়েছে। ‘ না দিদান, তোমাকে যেতেই হবে, যেতেই হবে আমাদের সঙ্গে। কেন তুমি আগে বলেছিলে যাবে।’ 

 ‘এই তো দাদুভাই তোমাকে যেতে বলছে।’ 

 ‘আরে, যাবে যখন মনে করেছ, ঘুরেই এসো একবার।’ এ বার আর বিজনবাবু রাগ করলেন না। 

 সুভদ্রা তাকালেন চোখে চোখে। 

 বিজনবাবু ঘাড় নাড়লেন, ‘হ্যাঁ, বলছি তো যাও। তবে সাবধানে থেকো। পাহাড়ি জায়গা, ঠাণ্ডাটাণ্ডা লাগিয়ো না।’ কথা বলতে বলতে ঘড়িটা এক নজর দেখে নিলেন তিনি। দশটা বেজে গেছে। 

 এমন সময় বিভাস এসে দাঁড়াল সেখানে। ও চান টান সেরে জামাপ্যান্ট পরে তৈরি হয়ে নিয়েছে। ওকে দেখে তিনি বললেন, ‘আর দেরি করছ কেন বিভাস। রাস্তাঘাটের যা অবস্থা!’ 

 ‘ওরা তো এখনও তৈরিই হয়নি!’ 

 ‘এই যে যাচ্ছি।’ শোভনা উত্তর পাড়ল। 

 শোভনারা সবাই খুশি। মা-ও সঙ্গে যাচ্ছে। সেই দেরিই হল বেরোতে বেরোতে। 

 শেষ পর্যন্ত মান অভিমানের বাধা ডিঙিয়ে সুভদ্রা সংসারের খাঁচা থেকে বেরোতে পারলেন। বেরোবার আগের মুহূর্ত পর্যন্ত চুমকিকে তিনি তোতাপাখির মতো করে বুঝিয়েছেন। কোথায় ওষুধ থাকে, কখন কোন ওষুধটা দিতে হবে। শরীর খারাপ হলে পাশের বাড়ির বিশ্বাসদাকে ডেকে আনে যেন। সঙ্গে সঙ্গে ডাক্তারবাবুকে যেন ফোন করে। চানের সময় যেন জল গরম করে দেয়, সময় মতো খেতে দেয়, শ্বশুরমশায়ের কাছে কাছে থাকে, এমনই আরও নানা উপদেশ। চলে আসার স ময় ওর মুখের দিকে চেয়ে তাঁর ভেতরটা মোচড় দিয়ে উঠেছে। কেমন শুকনো, করুণ দেখাচ্ছিল ওঁকে। ওঁর হাসি-হাসি মুখের তলায় আড়াল করা একটা দুঃখী-দুঃখী, বিমর্ষ মন যেন তিনি দেখতে পেলেন। খুব খারাপ লাগছিল তাঁর। এমন করে তো কখনও ছাড়াছাড়ি হয়নি। মনে হচ্ছিল, না গেলেই হত। চোখ ছলছল করল। বললেন, ‘সাবধানে থেকো। চুমকি তো রইলই, যা দরকার হবে ওকে বোলো।’ 

 ‘ঠিক আছে, ঠিক আছে, এখন রওনা দাও তো। সাড়ে এগারোটা বেজে গেছে।’ তিনি উদ্বেগ বোধ করছিলেন। 

 সুভদ্রার মায়া হচ্ছিল। একলা ফেলে যেতেও মন চায় না তাঁর। আস্তে করে বললেন, ‘তা হলে আসি?’ 

 ‘এসো।’ কথাটা বলতে গিয়েও গলাটা কেঁপে গেল বিজনবাবুর। হঠাৎ সব কেমন শূন্য মনে হল। হু হু করে কী যেন একটা উঠে আসছে। এক্ষুনি একটা অপ্রস্তুতের মধ্যে পড়বেন। তিনি সামনে থেকে সরে গেলেন। 

 বাইরে পা দিয়েও একটা অস্বস্তি সুভদ্রার বুকে কাঁটার মতো বিঁধে থাকল। চলে আসার সময় ওঁর বেদনা-মাখা, অসহায় মুখটা বার বার চোখের সামনে ভাসছে। কিছুতেই ভুলতে পারছেন না। ভেবেছিলেন কী আনন্দটাই না হবে। কিন্তু কোথায় আনন্দ! মন সেই সংসারের আনাচে কানাচেই ঘুরছে। এই প্রথম একা। বিয়ের পর যেটুকু ঘোরাঘুরি ওঁর সঙ্গেই। মনটা খচমচ করে। হু হু করে ট্রেন ছুটছে। গাছপালা, ঘরবাড়ি, খেতখামার সব বনবন করে ঘুরছে। চোখের ওপর দিয়ে একটার পর একটা দৃশ্য দ্রুত সরে যাচ্ছে। সুভদ্রার কোনও খেয়ালই নেই সে দিকে। এখন বিকেল। মনে মনে ভাবলেন, এ সময়টা ওঁ বারান্দায় এসে বসে। কত রকমের পাখি, গাছটাছ দেখে। নানা রঙের ফড়িং, প্রজাপতি উড়ে বেড়ায়। বারান্দায় বসে চা খাওয়ার অভ্যাস ওঁর। দুজনে একসঙ্গে বসে গল্প করেন। নানান গল্প। ছেলেবেলার গল্প, মা-বাবার গল্প। চাকরি জীবনের কথা। জীবনের ফেলে আসা দিনের কত টুকরো টুকরো স্মৃতি। চা খেতে খেতে এ সময় একটা ওষুধ খায়। দেখতে দেখতে দিনের আলো মরে আসে। সন্ধের অাঁধার লাগে চরাচরে। এক সময় উঠে পড়েন সুভদ্রা। হাত মুখ ধুয়ে শাড়ি টাড়ি বদলে ঠাকুরের আসনে প্রদীপ দেখান, ধূপকাঠি জ্বালান। শাঁখে ফুঁ দেন তিন বার। আবার এসে বারান্দায় বসেন। সন্ধের মুখে মুখে এখনও শীতের আমেজ রয়েছে। সুভদ্রা উঠে গিয়ে ঘর থেকে চাদরটা এনে ওঁর গায়ে জড়িয়ে দেন। কোনও খেয়ালই থাকে না মানুষটার। চুপচাপ বসেই থাকে। ওই আবছা অন্ধকারে চোখ রেখে কী যেন ভাবে আর ভাবে। আসলে ও একা হয়ে পড়ে। আজ কি ও বারান্দায় এসে বসবে? ওষুধের কথাটা কি চুমকির মনে থাকবে? শীতে কষ্ট পেলেও চাদরের কথাটা বলবে না কাউকে। এ সব সাতপাঁচ ভাবতে ভাবতে সুভদ্রা অন্যমনস্ক হয়ে পড়েছিলেন। হঠাৎ খেয়াল হল। 

 শোভনা মা-র দিকে চেয়ে কী ভেবে হাসছিল। ও বলল, ‘এখন বেড়াতে বেরিয়েছ, ঘরের কথা একদম ভাববে না।’ 

 সুভদ্রা লজ্জা পেয়ে হেসে ফেলেছেন। 

 প্রথমে ট্রেনে করে এন জি পি। সেখান থেকে জিপে করে গ্যাংটক। পাহাড় কেটে কেটে রাস্তা। ঘুরে ঘুরে জিপগাড়ি উপরে উঠছে। একপাশে গভীর খাদ। সুভদ্রা সে দিকে তাকাতেই পারলেন না। ভেতরটা ধড়াস করে উঠল। তিনি ভয়ে জড়োসড়ো হয়ে বসে রইলেন। তাতান মহা খুশি। যা দেখে তাতেই হাততালি দিচ্ছে। বিভাস, শোভনা চোখ জুড়ে দেখছে সবুজের ঐশ্বর্য। ওদের চোখে মুগ্ধতা। অনেক নীচে দিয়ে একটা পাহাড়ি নদী ঝিরঝির করে নুড়ি পাথরে ঠোক্কর খেতে খেতে বয়ে যাচ্ছে। পাহাড়ের গায়ে গায়ে তার শব্দ প্রতিধ্বনি তুলছে। পাহাড়ের ঢাল বেয়ে পাইন গাছের সারি উঠে গেছে। ফাঁকে ফাঁকে আরও নানা জাতের গাছগাছালি, লতাপাতার জঙ্গল। নীচের রোগা রোগা নদীটার দিকে তাকিয়ে শোভনা তো চোখই ফেরাতে পারে না। উচ্ছ্বসিত হয়ে ও বলল, ‘দেখো দেখো মা, কী সুন্দর দেখাচ্ছে নদীটাকে!’ 

 সুভদ্রা বললেন, ‘তোরা দেখ। নীচের দিকে তাকাতেই আমার ভয় করছে, মাথা ঘুরছে।’ 

 সন্ধের অনেকটা পরে বিভাসরা গ্যাংটকে পৌঁছল। পথে আর কোনও কথা নয়। সুভদ্রা সারাক্ষণই মনে মনে ঠাকুরের নাম জপ করলেন। ঝাঁকুনিতে গা হাত-পায়ে তাঁর ব্যথা হয়ে গেছে। পরের দিন ভোরেই ওরা সাঙ্গু লেক দেখতে গেল। যতই ওপরে উঠছে ততই শিরশিরানি একটা অনুভূতি। পাহাড়ি পথ এ রকমই। ভয়ও আছে, রোমাঞ্চও আছে। ওপরে ওরা বরফ পেয়েছে। ঘণ্টা দেড়েক থেকে ওরা চলে এসেছে। হাতে তখনও অনেক সময়। সে দিনই শোভনারা শহরটা ঘুরে ঘুরে দেখল। পরের দিনও থেকে গেল এখানে। টুকিটাকি কেনাকাটা করল। ভোর হতে না হতেই আবার রওনা। এ বার পেলিং। যেখানেই যাও, পাহাড় ডিঙোতেই হবে। পাঁচ পাঁচটা পাহাড় ডিঙোতে হয়েছে তাদের। পথে কয়েকটা ঝর্নাও দেখেছে গাড়ি থামিয়ে। আসতে আসতে খাদে একটা মারুতি পড়ে থাকতে দেখল বিভাসরা। দুমড়ে মুচড়ে একাকার। ড্রাইভারের কাছ থেকে জানতে পারল, ক’দিন আগেই দুঘর্টনাটা ঘটেছে। কেউ বাঁচেনি। শুনে সুভদ্রার গায়ে কাঁটা দিল। বুকটা কেঁপে উঠল। তিনি চোখ বন্ধ করে রইলেন। ওদের জিপ শেষ পাহাড়টা ডিঙিয়ে একেবেঁকে একেবারে ওপরে উঠে গেল। অনেকটা জায়গা নিয়ে একটা সমতল ভূমি যেন। এর একধাপ নীচেই শোভনাদের হোটেল। পাহাড়ের গা ঘেঁষে। চার দিকেই পাহাড়। পুবে কাঞ্চনজঙ্ঘা। বরফে ঢাকা। তখন সূর্য ডুবছে। তার লাল আভা পাহাড়ের চুড়োয় যেন আগুন ধরিয়ে দিয়েছে। মুহুর্মুহু বদলে যাচ্ছে। লাল ফিকে হয়ে ধূসর, কালচে হতে হতে একেবারে সন্ধে। আলো চলে গেলে বিষণ্ণতা লাগল। নির্জনতা ছড়িয়ে পড়ছে। কেমন আচ্ছন্ন হয়ে ছিল এতক্ষণ। যেন নিজের মধ্যেই ছিল না কেউ। শীতের হাওয়া বইছে জোরে। শালটা জড়িয়ে নিলেন সুভদ্রা। সবাই হোটেলে চলে এল। 

 দুদিন থেকেই হাঁপিয়ে উঠেছেন সুভদ্রা। আর ভাল লাগছে না তাঁর। বাড়ির কথা মনে করে এক অস্থিরতা বোধ করছেন। থেকে থেকে ওঁর কথা মনে পড়ছে। নিজেকে কেন যেন তখন তাঁর খুব স্বার্থপর, ছোট মনে হয়েছে। মনে মনে তিনি ভেবেছেন, এ সব একা একা দেখতে ভাল লাগে না। দুজনে মিলেই যে আনন্দ ভাগ করে নিতে হয়। এ রকম অভিজ্ঞতা তাঁর এই প্রথম। কেমন উদাস উদাস লাগে। মনে হচ্ছিল, তিনি ভুল করেছেন এসে। বাড়ির জন্য মনটা উতলা হয়ে গেছে। মুখ ফুটে বলেই ফেললেন, ‘বলতে আমার খুবই খারাপ লাগছে বিভাস, কিন্তু না বলে উপায় নেই। বলছিলাম কী, চলো এখান থেকেই আমরা কলকাতায় ফিরে যাই, তোমার শ্বশুরমশাইয়ের শরীরটা তো ভাল নেই।’ 

 ‘তাই চলুন।’ একটু যেন ক্ষুণ্ণ হল। 

 ওরা ফিরে এল। চুমকি তো অবাক, ‘সে কী দিদিভাই, তোমরা এরই মধ্যে চলে এলে যে!’ 

 ‘আর বলিস কেন, মা কিছুতে আর থাকতে চাইল না।’ 

 সুভদ্রা ব্যস্ত হয়ে জিজ্ঞেস করলেন, ‘হ্যাঁরে, তোর শ্বশুরের শরীর-টরির ঠিক আছে তো?’ 

 ‘কোথায় আর ঠিক ছিল! তোমরা চলে যাওয়ার পর থেকেই বাবা কেমন যেন চুপসে গেলেন। মুখে হাসি নেই। সব সময়ই একটা মনমরা ভাব। জিজ্ঞেস না করলে নিজে থেকে কিছু বলবেন না, ওষুধটাও চাইবেন না। একদিন তো ঘুমের মধ্যেই ফুঁপিয়ে ফুঁপিয়ে কী কান্না! চলে এসে ভালই করেছ।’ 

 ‘আমারও খারাপ লাগছিল খুব।’ 

 শোভনা সে দিনই চলে গেছে। বিজনবাবু খুশি হয়ে উঠেছেন আবার। মুখের ওপর আর মালিন্য নেই। মজা করে এক সময় তিনি সুভদ্রাকে বললেন, ‘কী পাহাড় দেখার সাধ তা হলে মিটল?’ 

 ‘মিটল মানে, একেবারেই মিটল, আর নয়।’ 

 সন্ধে হয়ে গেছে। আজ আর ওঁরা বারান্দায় বসেননি। চুমকিই সন্ধে দিয়ে দিয়েছে। ঘরের আলো নেবানো। দরজা জানলা খোলা। দেবদারুর পাতায় রিনরিন শব্দ। বাতাস বইছে। খানিকক্ষণ চুপ করে থেকে বিজনবাবু বললেন, ‘আসলে কী জানো, আমাদের বিয়ে হয়েছে আজ চল্লিশ বছরের কাছাকাছি। কখনও তো জোড় ভাঙেনি! আমি জানি, একদিন যে কেউ আমরা আগে পরে টুপ করে মরে যাব। সে তো ভবিতব্য। তাই তুমি চলে যাওয়ার পর ক’টা দিন খুবই খারাপ লেগেছিল। খালি মনে হয়েছে, আমি একা, ভীষণ একা হয়ে পড়েছি।’ 

 সুভদ্রা আবেগ বোধ করলেন। তাঁর কান্না পাচ্ছিল। বললেন, ‘আমার ভুল হয়ে গেছে। তোমাকে রেখে আর কোথাও যাচ্ছি না, কক্ষনও না দেখো।’ 

 দুজনেই চুপ করে বসে থাকলেন। গাছের পাতার আড়ালে একটা ক্লান্ত কোকিল তখন সমানে ডেকে চলেছে। কী খুঁজছে ও? কেউ কি ওর হারিয়ে গেছে? সুভদ্রা ক্রমশই অন্যমনস্ক হয়ে পড়ছিলেন। 


</TEXT>
</DOC>
<DOC>
<DOCNO>1010101_1desh7.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

শিশু ধর্ষণ: এ বার নতুন আইনের ভাবনা কেন্দ্রের সংবাদসংস্থা  নয়াদিল্লি শিশুদের যৌন হেনস্থা ও ধর্ষণের হাত থেকে বাঁচাতে একটি পৃথক আইন প্রণয়নের কথা ভাবছে কেন্দ্র। সম্প্রতি ‘সেনসিটাইজেশান ওয়ার্কশপ অন চাইল্ড রেপ অ্যাণ্ড চাইল্ড সেক্সুয়াল অ্যাবিউজ’-এর উদ্বোধন করতে গিয়ে আইন মন্ত্রী অরুণ জেটলি এই তথ্য জানিয়েছেন। চলতি ব্যবস্থায় প্রাপ্তবয়স্ক ও শিশু-ধর্ষণের মধ্যে প্রভেদ করার মতো কোনও আইন না থাকায় দুঃখপ্রকাশ করে জেটলি বলেন, ‘‘সাধারণ ধর্ষণের সঙ্গে শিশু-ধর্ষণের ঘটনার এতটাই পার্থক্য যে শিশু ধর্ষণের ঘটনার মোকাবিলা করার জন্য একটি সম্পূর্ণ পৃথক ও বিশেষ আইন প্রয়োগের প্রয়োজন।’’ তাছাড়া, চলতি ব্যবস্থায় শিশু ধর্ষণের ঘটনায় অপরাধী ব্যক্তি সর্বদাই জামিন পেতে পারেন যা জেটলির মতে, শিশু-ধর্ষণের মতো ঘৃণ্য অপরাধের যথেষ্ট শাস্তি নয়। 

জাতীয় মানবাধিকার কমিশন ও অঙ্গজ ফাউণ্ডেশন নামে একটি সমাজসেবামূলক প্রতিষ্ঠানের যুগ্ম উদ্যোগে আয়োজিত এই দু’দিনের ওয়ার্কশপে ধর্ষণের সংজ্ঞা নতুন ভাবে নির্ধারণ করার পাশাপাশি সংবিধানের ১৪ ও ১৫ ধারা অনুযায়ী শিশুদের সম মর্যাদার মৌলিক অধিকারটি রক্ষা করা, ক্ষতিগ্রস্ত শিশুকে অন্তবর্তীকালীন ক্ষতিপূরণ দেওয়া, তাকে পরামর্শ দেওয়া এবং মূলত তাকে কেন্দ্র করেই বিচার চালানোর বিষয়গুলির উপরে জোর দেওয়া হবে বলে জানা গিয়েছে। 

মানবাধিকার কমিশনের চেয়ারম্যান জে পি বর্মা জানিয়েছেন, গত কয়েক বছরে শিশু-ধর্ষণের ঘটনা লক্ষ্যণীয় ভাবে বেড়ে গিয়েছে। ভারতের মোট ধর্ষণের ঘটনার ২৭ শতাংশই শিশু ধর্ষণের ঘটনা হলেও এই ব্যাপারে আজ পর্যন্ত নতুন কোনও আইন প্রণয়ন হয়নি। অন্যদিকে, এরই বিপরীতে, দেড় বছরের একটি শিশুকন্যাকে ধর্ষণ করে হত্যা করার অপরাধে ৩০ বছরের এক ব্যক্তিকে মৃত্যুদণ্ডে দণ্ডিত করেছে সুপ্রিম কোর্টের একটি ডিভিশন বেঞ্চ। প্রসঙ্গত, কিছুদিন আগেই একমাত্র বিরল ধরনের অপরাধ ছাড়া মৃত্যুদণ্ডের শাস্তি না-দেওয়ার সিদ্ধান্ত নিয়েছে সুপ্রিম কোর্ট। 


</TEXT>
</DOC>
<DOC>
<DOCNO>1010124_21rabipro.utf8</DOCNO>
<TEXT>
 ৭ মাঘ ১৪০৭ রবিবার ২১ জানুয়ারি ২০০১

 রবিবাসরীয় প্রবন্ধ বড়লোক সাহেব বাগাতে বিলেত ছাড়ল কত মেম অগ্নি রায় 

 ছবি: অনুপ রায় ঠিক দুক্কুর বেলা, ভূতে মারে ঢেলা। এই জনপ্রিয় ছড়াটি যেন ভর দুপুরের প্রাচীন কলকাতার মনের কথাটাই বলছে। 

 আসলে, মধ্যাহ্নভোজনের পরবর্তী দিবানিদ্রাটি সাহেবসমাজে এতটাই জনপ্রিয় হয়ে উঠেছিল যে, দুপুরে কলকাতার রাস্তায় সাহেবের টুপিটিরও দেখা পাওয়া যেত না। সন্ধ্যার পর ফের জেগে উঠত শহর। ফিটনের শব্দে। অভিজাত এবং অপেক্ষাকৃত ধনী সাহেবদের সান্ধ্যভ্রমণের বাহন ছিল ফিটন। যাঁদের ট্যাঁকের জোর ছিল কম, তাঁরা বেড়াতেন শেয়ারে পালকি ভাড়া করে। অনেক সময়েই সাহেব মালিকরা নিজেরাই হাঁকাতেন গাড়ি। কোচোয়ান, বেয়ারারা থাকত পিছনে। 

 জুড়ি, চৌঘুরি, ছ’ঘুড়ি, আটঘুড়ি, দশফুকার এইসব নাম ছিল ঘোড়ার গাড়ির। বোঝাই যাচ্ছে গাড়ির এই নামকরণ ঘোড়ার সংখ্যানুপাতে করা হয়েছে। অর্থাৎ, এক জোড়া ঘোড়া জুতলে জুড়ি, দু জোড়ায় চৌঘুড়ি, তিন জোড়ায় ছ’ঘুড়ি, চার জোড়ায় আটঘুড়ি, পাঁচ জোড়ায় দশ ফুকার ইত্যাদি। 

 ক্ষিতীন্দ্রনাথ ঠাকুর লিখছেন, 

 ‘‘তখন ধনীদের ধনবত্তা দেখাইবার অন্যতম প্রধান উপায় ছিল সকালে সুদৃশ্য জুড়ি অথবা চৌঘুড়ি বা ছয়ঘুড়ি আটঘুড়ি পর্যন্ত সুদৃশ্য ল্যাণ্ডোতে যুতিয়া শহরের দেশীয় পল্লির মধ্যে নিজে হাঁকাইয়া বেড়ানো ও দুর্গন্ধ বায়ুসেবন এবং একটা সুদৃশ্য ‘পাল্কিগাড়ি’ বা ‘আফিস ব্রাউনবেরি’ গাড়িতে চড়িয়া স্কুলে বা অফিসে যাতায়াত। বৈকালে ধনী বাবুরা আবার সুদৃশ্য ওয়েলার জুড়ি যুতিয়া ল্যাণ্ডো, ফিটন বা অন্য কোন প্রকার মাথা খোলা গাড়িতে গঙ্গার ধারের রাস্তায় ‘হাওয়া খাইয়া’ পরে বিলাতী ব্যাণ্ড বুঝুন ছাই না বুঝুন, ইডেন গার্ডেনের ধারে গাড়ী রাখিয়া তাহাতেই বাজনা শেষ হওয়া পর্যন্ত বসিয়া থাকিতেন..........’’ 

 তবে, শুধু ঘোড়া নয়, ওয়েলেসলি, কর্নওয়ালিসের যুগে কলকাতা শহরের রাস্তায় হাতিও আমিরি চালে চলে ফিরে বেড়াত। তা দেখে বড় বড় ল্যাণ্ডোর তেজি ঘোড়ারা হয়তো বিচলিত হত না, কিন্তু অস্থিচর্মসার দুর্বল ঘোটকদের প্রাণ যায় আর কী। ঘাবড়ে গিয়ে পথ-দুর্ঘটনার ঘটনাও ঘটেছে বলে খবরে প্রকাশ! 

 ১৮০৫ সালে ১৬ এপ্রিল ‘বেঙ্গল হরকরা’ সংবাদপত্রে এ রকমই একটি ঘটনার সন্ধান পাওয়া যাচ্ছে। খবরটি বঙ্গানুবাদে এ রকম‘‘কয়েকটি সন্ধ্যা আগেই তিন সন্তান-সহ মিস্টার অ্যাণ্ড মিসেস হাটম্যান ফিটনে চড়ে বাড়ি ফিরছিলেন। এসপ্ল্যানেড রোয়ের কাছে একটি হাতির সঙ্গে দেখা। উল্টোদিকেই ছিল ব্র্যাডি সাহেবের বাড়ি নালা। হাতি দেখে বেজায় ঘাবড়ে সেই ঘোড়া গাড়ি ও আরোহী সমেত উল্টে পড়ল সেই নালায়।’’ 

 ১৮১০ সালের ২৩ মার্চ তারিখের ‘দ্য মর্নিং পোস্ট’ পত্রিকায় দেখা যাচ্ছে কলকাতার উইলিয়াম অ্যাণ্ড হোহোলার কোম্পানি নিলামের যেসব তালিকা দিয়েছেন, তার মধ্যে একটি হল, ‘আ বিউটিফুল ফিমেল এলিফ্যান্ট মেজারিং সেভেন ফিট সিক্স ইনচেজ হাই’। রামমোহন রায় আত্মীয়সভা বা বেদান্ত গ্রন্থ প্রকাশের পরেও নবজাগরিত শহরে পুরনো হাতি যে একেবারে দেখতে পাওয়া যেত না, তা নয়। তবে, হাতির বৃংহন তার পর থেকেই নিশ্চিত ভাবে কমে আসে। 

 শহর চলে আসে পুরোপুরি ঘোড়ার আধিপত্যে। অর্থাৎ, অশ্বযান। ল্যাণ্ডো বা তেজি ঘোড়ার গাড়ি তৈরি করতেই খরচ পড়ত প্রচুর। তারপর ঘোড়া আছে। যেমন গাড়ি তার সঙ্গে মানানসই তেমন ঘোড়া চাই। আবার, তেমন মানানসই কোচোয়ান, এবং গাড়ির সাজও দরকার। ব্যাপারটা রাজসিকই। একটা দু’ ঘোড়ার গাড়ির দৈনিক ভাড়া ছিল ষোলো টাকা, মাসে দুশো টাকা। মেমসাহেবদের সন্ধ্যায় মার্কেটিং-র জন্য গাড়ি নিতে হলে তাঁদের দিতে হত প্রথম ঘন্টায় আট টাকা, আর যদি এক ঘন্টা বেশি লেগে যায় এবং দু’ঘন্টা পুরো হওয়ার আগেই ছেড়ে দিতে হয়, তা হলে মাত্র বারো টাকা। বেশি লাভের সন্ধানে সাহেবরা স্থানে অস্থানে আস্তাবল খুললেন। এমনই বেশ কিছু আস্তাবল গড়ে উঠল কসাইটোলা (বেন্টিঙ্ক ষ্ট্রিট), ধর্মতলায়। 

 এই গাড়ি হাঁকানো এবং গাড়ির বাছাইয়ের সঙ্গে সরাসরি সম্পর্ক ছিল প্রেমের লড়াইয়ের। যাকে বলা চলতে পারে ‘ফৈটনিক’ প্রেম। যাঁর যত ভাল ফিটন বগি, ঘোড়ার রাশ টেনে চলার কায়দাটি যাঁর যত দৃপ্ত, প্রেমের বাজারে তাঁর দর ওঠে ততই চড়চড় করে। ভাল গাড়ির মালিক না হলে মেমদের কাছে পাত্তাই পাওয়া যেত না। এমনকী, বাক্যালাপই করতে চাইতেন না তাঁরা। 

 বিলেত থেকে অনেক লেডি কলকাতায় আসতেন শুধুমাত্র ধনী ব্যবসায়ী সাহেব পাকড়ানোর জন্য। কলকাতা যেন ছিল সাহেবদের বৃন্দাবন ধাম। টিমটিমে কেরোসিনের আলোয় চৌরঙ্গির আলো আঁধারি জুড়ে খেলা করত প্রেম। ফিটন-চালক লর্ড ও ফিটন-চালিকাদের ঘোড়ার রশি ধরে কলকাতার রাস্তায় আলাপ চলত। এক ইংরেজ কাহিনীকারের ভাষায়, ‘নো জেন্টলম্যান কুড হোপ টু উইন আ ইয়ং লেডিজ ফেভার আনলেস হি হ্যাড আ স্মার্ট ক্যারেজ।’ 

 বোঝাই যাচ্ছে, এই প্রেমের বাজারেও চলত প্রতিযোগিতা। যাঁর বৈভব যত কম তাঁর প্রতি তত বেশি নির্দয় ভেনাস এবং মদন। যাঁরা সান্ধ্যভ্রমণে বেরোতেন শেয়ার পালকিতে তাঁদের এই রাশলীলায় ছিল বিলকুল ‘নো-এনট্রি’। পালকির ফাঁক দিয়ে উঁকি মেরে উপর দিকে চেয়ে লর্ড-লেডিদের প্রেম দেখা ছাড়া তাঁদের গত্যন্তরও থাকত না কিছু। 

 শুধু ফৈটনিক প্রেমই নয়, কলকাতায় তখন এক মাসেই বারো পার্বণ! সাহেব ও মেমদের নাচের নিমন্ত্রণ থাকত এ দেশের রাজা, মহারাজা, নবাব ও জমিদারদের বাড়িতে। তবে, বিলেতের ঠাণ্ডায় নাচা আর কলকাতার গরমে নাচা দু’টো তো এক ব্যাপার নয়। এ দেশের অঢেল খাদ্য শস্তায় পেয়ে গাণ্ডেপিণ্ডে গিলে সাহেবরা যেমন পেটের অসুখে প্রায়শই কাবু থেকেছেন, তেমনই এদেশের বাঈজিদের দেখে নাচতে গিয়ে ঘেমে নেয়ে কাহিল হয়ে পড়েছেন মেমসাহেবরা। ক্রীতদাসের টানা হাতপাখার হাওয়ায় সে ঘাম শুকোয়নি। 

 ১৭৮৮ সালের অক্টোবর মাসে ‘ক্যালকাটা গেজেট’ পত্রিকায় ‘গাইডস টু হেলথ’ নির্দেশের মধ্যে তাই সাহেবদের জানানো হয় দিনে চার পাউণ্ড সলিড খাদ্য এবং ছ’বোতলের বেশি মদ না খেতে! এর থেকেই অনুমান করা সম্ভব কী রাক্ষসের মতো খাওয়া ছিল তাঁদের। পাশাপাশি এও বলা হয়েছে যে, সপ্তাহে তিনদিনের বেশি নাচলে লেডিদের প্রাণ নিয়ে টানাটানি হতে পারে। এবং নাচের সময় ভেলভেট বা সাটিনের পোশাক পরা একেবারেই নিষিদ্ধ। অন্তত নভেম্বরের শীতের আমেজ না আসা পর্যন্ত। সব ছাঁটাকাটা প্রায় নগ্ন নাচের পোশাকের প্রচলন শুরু হয় এর পরই। তার আগে এ দেশের বাঈজিদের পোশাক ইংরেজ লেডিরা নকল করার চেষ্টা করে গলদঘর্ম হয়ে বহুবারই অজ্ঞান হয়ে গিয়েছেন। আর বাঈজিরা? ভোজসভা থেকে যখন সাহেব মেমরা ফিটন চড়ে বাড়ি ফিরে যেতেন তখন হলঘরের দরজা বন্ধ করে দিয়ে বাঈজিরা সকৌতুকে রাজা মহারাজাদের নকল করে দেখাতেন বিলিতি নাচ। হাসাহাসি ও ঠাট্টা-বিদ্রূপও চলত এই নিয়ে। 

 সারা রাত ধরে যথেচ্ছাচার এবং এ দেশের আবহাওয়া সাহেবদের সহ্য হত না। অ্যাডভোকেট জনসন যে কারণে বিরক্ত হয়ে লিখেছিলেন, এ রকম বেহিসাবি বিলাসিতায় রথচাইল্ড-এর মতো ধনকুবেররাও ধ্বংস হয়ে যাবেন এবং হার্কিউলিসের মতো বীরেরও লিভার পচে গলে যেতে বাধ্য। অনেকেরই এ দেশে এসে অতিরিক্ত বিলাস-ব্যসনে মৃত্যু হয়েছিল। বিপুল ঋণের বোঝা নিয়ে কেউ বা দেশে ফিরে গিয়েছিলেন। পিটের ইণ্ডিয়া বিলের বিতর্কের সময় স্কট তাঁর বিখ্যাত বক্তৃতায় বলেন, গত ২২ বছরের মধ্যে ৫০৮ জন সিভিল সার্ভেন্ট বাংলাদেশে নিযুক্ত করা হয়েছিল। তাঁদের মধ্যে দেশে ফিরে এসেছেন ৩৭ জন। দেড়শো জনের মৃত্যু হয়েছে। আগে যে ৩৭ জন ফিরে এসেছিলেন, তাঁদের মধ্যে কেউই খুব বেশি ধনদৌলত নিয়ে ফিরতে পারেননি। অনেকেই বিশ হাজারেরও কম, কেউ বা এক শিলিংও নিয়ে আসতে পারেননি। 

 লর্ড ক্লাইভ একবার বলেছিলেন, ‘‘পলাসীর যুদ্ধের পর আমি কী বিরাট সুযোগ পেয়েছিলাম ভেবে দেখুন। এক জন নামজাদা নবাব তখন আমার মুখাপেক্ষী, বড় বড় বণিক, দেশীয় বড়লোকরা আমার মুখে একটু হাসি ফোটানোর জন্য মুখিয়ে থাকতেন। একমাত্র আমার জন্যই ধনকুবেরদের ভাণ্ডার উন্মুক্ত হয়ে থাকত। মি: চেয়ারম্যান, যখন আমি এ কথা বলছি, তখন নিজের সংযমের কথা ভেবে নিজেই অবাক হই।’’ 

 কথাটা যে মিথ্যা নয়, সে ব্যাপারে কোনও সন্দেহ আছে? তবে, যাঁর মুখে একাদশীর চাঁদের মতো একচিলতে হাসি দেখার জন্য বাংলার রথচাইল্ডরা মারামারি করতেন, তাঁর সেই প্রখ্যাত সংযমের তিলার্ধও দেখা যায়নি কোম্পানির বেশির ভাগ কর্মচারীর মধ্যে। শহর কলকাতাতে তাঁদের ভোগবিলাসের লীলা দেখেই তো তার মালুম হয়। শুধু বাবুরাই নন, বাজির তামাসায় সাহেব-নবাবরাও যে কত লক্ষ লক্ষ টাকা পুড়িয়ে ছাই করে দিয়েছেন, তার হিসাব নেই। 

 ১৮০৩ সালে ফেব্রুয়ারি মাসে ‘ক্যালকাটা মান্থলি জার্নাল’-এ রয়েছে এ রকমই একটি বাজি-মহোৎসবের বর্ণনা, যা বঙ্গানুবাদে এ রকম ‘হাতিরা লড়ছে মহাকাশে। বিভিন্ন রঙা দেবালয়, বিচিত্র সব চাঁদ ও সূর্য, রকেট ও হাওয়াই, এবং সব শেষে এক বিরাট গ্লোবের ভিতর থেকে বেরিয়ে এল ফার্সি অক্ষরে লেখা শান্তি কল্যাণের বাণী।’ 

 অর্থ কিছু কম খরচ হত না মেমসাহেবদের পিছনেও। সাহেব বেরিয়ে যাওয়ার সময় চাকরদের বলে যেতেন মেমের জন্য বাক্সওয়ালা (boxwellah) ডেকে দিতে। বাক্সওয়ালা সাহেবদের দেওয়া নাম হলেও ব্যাপারটি সনাতন কলকাতার রাজপথে বিভিন্ন সুরে হেঁকে বেড়ানো ফেরিওয়ালা ছাড়া আর কিছুই নয়। রকমারি জিনিসের সুদীর্ঘ একটি তালিকা তাঁরা এমন সুর করে পড়ত, যা শুনে মেমদের কোনও প্রিয় অর্কেষ্ট্রা-বাদনের কথা মনে পড়ত কি না জানা নেই। তবে, তাঁরা তাতে যে বিলক্ষণ মজেছিলেন, সে ব্যাপারে কোনও সন্দেহই নেই। যে পদের উপর তাঁরা সুর বসাত তা ছিল এইরকম চায় মাথার কিলিপ-কাঁটা, চায় হেজলিন, চায় পমেটম ইত্যাদি। পুঁটলির ভিতর বাক্সের বহর দেখেই বোধহয় সাহেবদের ওই নাম দেওয়া। বাক্সওয়ালা এলে মেমসাহেবরা তাঁদের পছন্দমত জিনিস কিনতেন। ফেরিওয়ালারাও ছিল সেই আমলের তুখোড় ‘বেচু-বাবু’। তারাও, মনি নট ওয়ান্ট, ম্যাম সে অউন প্রাইস’ এই সব বলে ধারে মেমকে প্রচুর মাল গছিয়ে দিয়ে আসত। মাসান্তে যে বিল হাতে আসত তাতে সাহেবের চোখ প্রায় চড়কগাছ। তবু মেমের ইচ্ছায় বাধা দিতে পারতেন না শিভালরাস সাহেবরা ডুবে যেতেন দেনার সাগরে। 

 উনিশ শতকে ইংরেজিয়ানার সঙ্গে বাঙালিয়ানাকে মিশিয়ে এক-ধরনের দুধে-ভাতে তৈরি হয়েছিল। খেলার মাঠ, সার্কাসের প্রদর্শনী, বিদ্যাচর্চার ক্ষেত্রে ও বিজ্ঞান গবেষণায় এগিয়ে এসেছিল ওই অ্যাংলোফাইল সম্প্রদায়। এই সম্প্রদায়ই কংগ্রেসে এসে ভিড় করেছে, সাহিত্যচর্চায় এগিয়ে এসেছে। দেখা যাচ্ছে, বাঙালি কংগ্রেসি নেতৃস্থানীয় ব্যক্তি প্রায় সকলেই বিলেত-ফেরত। 

 কলকাতার অভিজাত শিক্ষিত পরিবারগুলিতেও প্রতীচ্যের আলো এসে পড়ছিল একটু একটু করে। ঠাকুরবাড়ি ইংরেজিয়ানার অন্ধ ভক্ত ছিল কি না, সে কথা স্বতন্ত্র, কিন্তু ইংরেজি গানের ভক্ত ছিলেন প্রায় সবাই। সরলা দেবী ডিনার পার্টিতে যেতেন বঙ্গে এবং লাহোরে। সঙ্গী প্রতিভাদেবী ইংরেজি গান গাইতেন আর সরলা দেবী বাঙলা। পিয়ানো তখন এসেছে। প্রতিভা ইংরেজি গানে দক্ষ শিল্পী। লাহোরে সরলা দেবী গাইলেন ইংরেজি রকমের হার্মোনাইজ করা কোনও গান। বর্মার গভর্নর জেনারেল হাবকোর্ট সরলা দেবীকে বাও করলেন। সেকালের বিপুল বিত্তশালীদের পার্টিতে (যেমন, স্যার রাজেনের বাড়িতে) ইংরেজিয়ানা ও বাঙালিয়ানার মেলামেশা ছিল। 

 সরলা দেবীর লেখায় ‘‘জগদীশ বসুর আবির্ভাবে ব্রাহ্ম পরিবারের একটা বিশেষত্ব বেথুন স্কুলে ফুটে উঠল। সেটা কী? সহজ স্বাধীন গতিবিধি, মার্জিত রুচি, কোনও কোনও বিষয়ে ইংরেজি আদবকায়দার প্রকাশ। সেকালের ব্রাহ্মরা জীবনের কিছু অনুষ্ঠানে একেবারে ইংরেজি ধাঁচ আনার চেষ্টা করেছিলেন। সমাজে তাঁদের উপাসনা মাতৃভাষায় না হয়ে অনেক সময় ইংরেজিতেই হত। বিবাহের সময় কনের বসন হত সাদা রঙের। শাড়ি পরলেও ইংরেজদের অনুকরণে কনে শাড়ির উপর আপাদমস্তক একটি সাদা নেটের ভেল বা অবগুণ্ঠনে আবৃত হতেন, তাতে অরেঞ্জ ব্লসম, অর্থাৎ, কমলালেবুর ফুল লাগানো থাকত এবং কনের পিছনে কনের পশ্চাৎচারিণী একই রকম সাজে সাজা দু’চারটি কুমারী বালিকার শোভাযাত্রা অবশ্যকর্তব্য হত।’’ 

 কলকাতা যখন ইঙ্গ-বাঙালির শহর ছিল, তখন বাগবাজার থেকে বাবুঘাট পর্যন্ত স্নানের ঘাটের বাড়াবাড়ি ছিল। স্নানের ঘাট বাঁধিয়ে দেওয়া, ঘাটের উপর চাঁদনি তৈরি করা তখনকার বড়লোকদের কর্তব্য, ধর্ম, বা বাই ছিল। সেকালে কলকাতার রাজা বললেই শোভাবাজারের রাজাদেরই বোঝাত -সমস্ত সুতানুটিই তাঁদের জমিদারি। কুমারটুলি থেকে আরম্ভ করে বাগবাজারের শেষ পর্যন্ত ওই রাজাদেরই ছিল অনেকগুলি ঘাট। 

 এ ছাড়া, রানি রাসমনির বাবুঘাট, বাগবাজারের রসিক নিয়োগীর ঘাট ছিল অপূর্ব পোর্ট কমিশনাররা তার কিছু রেখেছেন। সেই সুন্দর অট্টালিকা, নীচে প্রশস্ত চাঁদনী, পাশে গঙ্গাযাত্রীর ঘর, দু’তলায় প্রকাণ্ড বৈঠকখানা, এখানেই ১৮৭২ খ্রিস্টাব্দে প্রথম প্রকাশ্য নাট্যালয়, ন্যাশনাল থিয়েটার স্থাপনের উদ্যোগে নীলদর্পণ, মাধবী কঙ্কন, ভারত-মাতার রিহার্সাল হয়ে গিয়েছে। 

 কলকাতা বন্দরে তখন পালতোলা জাহাজের বেশি আমদানি। স্টিমারের সংখ্যা অতি সামান্যই ছিল। বিলাতি, জার্মান, ইতালিয়ান, স্প্যানিশ, মার্কিন প্রভৃতি নানা জাতের সেলার তখন কলকাতায় আমদানি হত। সেলার হোমটি ছিল লালবাজারের উত্তর-পূর্ব কোণে। আর লালবাজারের পূর্ব দিকে যে বৌবাজার ষ্ট্রিট, তাকে সাহেবরা বলত ফ্ল্যাগ ষ্ট্রিট। বেন্টিঙ্ক ষ্ট্রিটের খানিকটা আর ফ্ল্যাগ ষ্ট্রিটের মাঝামাঝি পর্যন্ত দু-ধার জুড়ে ছিল সার দেওয়া মদের দোকান। যেন এক মদ মহামেলা। ইংরাজ শুঁড়ি, ফরাসি শুঁড়ি, জার্মান শুঁড়ি, স্প্যানিশ শুঁড়িরা দোকান সাজিয়ে মদ বিক্রি করত। সেই সব দোকানগুলির নামও ছিল রসিকদের জিভে জল আনার মতোই। হোয়াইট হর্স, ব্লু বটল, রেড লায়ন, ওল্ড ট্যাভার্ন, ব্লু হেজ.... 

 প্রতিটি দোকানের সামনে বিভিন্ন দেশের শুঁড়িরা নিজের দেশের ফ্ল্যাগ লাঠির আগায় ওড়াত। বাঙালিদের কথা ছেড়ে দিন, ফিরিঙ্গিরাও তথৈবচ, মাতাল সেলারের দৌরাত্ম্যে বড় বড় জাঁদরেল সাহেবও ওই রাস্তা দিয়ে যেতে শঙ্কিত হতেন। ওই সেলার হোমের একতলা ছাদের আলসের উপর তারা বাঁদরের মতন পা ঝুলিয়ে বসে থাকত। উঠছে, বসছে, লাফাচ্ছে, টেলিগ্রাফের থাম্বা বেয়ে উঁচুতে উঠছে, অফিস ফেরত বাবুদের চাপকানের পকেটে হাত ঢোকাচ্ছে, ছাতা চাদর কেড়ে নিচ্ছে এমন আরও কত কী! একটা দুর্দান্ত সেলারকে চার পাঁচ জন গোরা সার্জেন ধরে গারদে নিয়ে যাচ্ছে এ ছিল প্রায় রোজের দৃশ্য। 

 এরা টাকা জমাতে জানত না, পেলেই খরচ টিয়ে পাখি কিনছে, বাঁদর কিনছে, পায়ে জুতো নেই অথচ সিল্কের স্কার্ফ কিনে বসে রয়েছে। যখন তখন গাড়ি ভাড়া করছে, কোচবক্সে উঠে দাপাদাপি করে ঘোড়ার পিঠে পর্যন্ত চড়ে বসছে। আর, মদ তো হরদমই চলছে। এদের এই হরকত থেকেই বোধহয় সেলারিকাণ্ড, কাপ্তেনবাবু কথাগুলির সৃষ্টি। তবে, তৎকালীন বাঙালিদের সঙ্গে এদের সম্পর্কটা ছিল অদ্ভুত। বাঙালি বড়লোকদের মধ্যে দাঙ্গা-হাঙ্গামায় যে যার পক্ষ শক্তিশালী করার জন্য সেলার ভাড়া করার রেওয়াজ ছিল। মজার ব্যাপার, ওই দোর্দণ্ডপ্রতাপ সেলাররাও জব্দ হত রাধাবাজারের শুঁড়িদের কাছে। 

 রাধাবাজারে এখন যেখানে সারি সারি ঘড়ির দোকান দেখা যায়, আগে সেখানে ছিল সব সারি দেওয়া বিলিতি মদের দোকান। তাদের বোতল বিক্রি, গেলাস বিক্রির পাশাপাশি আসল ব্যবসা ছিল হোলসেলের। কলকাতা ও মফস্‌সলের ছোট দোকানদাররা তাদের কাছ থেকেই পাইকারি হারে মদ কিনত। হোটেল, মেস, ক্লাব, কেল্লাতেও তারাই মদ সরবরাহর বরাত পেতেন। 

 এই সব জায়গায় এসে সেলাররা গ্লাসের পর গ্লাস খেয়ে উড়িয়ে দিত। অনেক সময়ই খেয়ে গড়িয়ে লুটোপুটি খেত। এখানকার শুঁড়িদের সামনে বিশেষ ট্যাঁ ফুঁ করতে পারত না তারা। বেশি বেআদবির সাজা ছিল কয়েক মণ ওজনের ঘুষি। সেসব ছিল সাজোয়ান সেলার যদু, সেলার অখিলচন্দ্র, অবিনাশ সেনের যুগ। সিমলা শুঁড়িপাড়ার সাঙ্ঘাতিক সব পালোয়ান। আস্ত ঝুনো নারকোল হাতে নিয়ে মাথায় ভেঙে ফেলতে পারতেন এই সব গোরা ঠ্যাঙানো বাঙালিরা। 

 সেলার হোম ছাড়াও এ শহরে গড়ে উঠেছিল লণ্ডনের ধাঁচে শুঁড়িখানা, পাব, ট্যাভার্ন ও কাফে এমনকী, পাঞ্চ হাউস। পাশ্চাত্য নাগরিক জীবনযাত্রার অনেক ক্লেদ ও নির্বেদ এই সব পাঞ্চ হাউসের জানলার মধ্যে দিয়ে বাঙালির উঠানে এসে পৌঁছেছিল। ট্যাঙ্ক স্কোয়ার (ডালহৌসি), লালবাজার, কসাইতলা (বেন্টিঙ্ক ষ্ট্রিট) ও বউবাজার তখন ছিল কলকাতার প্রাণকেন্দ্র। মূলত, এই অঞ্চলগুলিকে ঘিরেই তৈরি হয় কলকাতার আদিযুগের ট্যাভার্ন ও পাঞ্চ হাউসগুলি। উনিশ শতকের মাঝামাঝি পর্যন্ত এই পাঞ্চ হাউসগুলির তুমুল হই-হল্লা মিশে গিয়েছে কলকাতার ধুকপুকুনির সঙ্গে। 

 ১৭৮১ সালের ফেব্রুয়ারি মাসে ‘ইণ্ডিয়া গেজেট’ পত্রিকায় এক বৃদ্ধ ক্যাপ্টেন লেখেন, ‘‘১৭৩৬ সালে আমি কলকাতায় এসেছি। তখন দেখেছি, কৌন্সিলের অনারেবল মেম্বাররা মশার কামড় থেকে আত্মরক্ষার জন্য লঙ ড্রয়ার পরতেন। আর তার সঙ্গে থাকত ‘আ কেস বটল অব গুড আরক’ এবং ‘আ গবলেট অব ওয়াটার’, যা সেক্রেটারিরা ঘন ঘন মিশিয়ে ‘পাঞ্চ’ তৈরি করতেন।’’ 

 সেই থেকেই পাঞ্চ হাউসের জন্ম। তবে সব ট্যাভার্ন বা পাঞ্চ হাউসই যে নাবিক, সৈনিক ও অজ্ঞাতকুলশীলদের জন্য তৈরি হত তাই নয়, এর একটা সামাজিক মর্যাদাও ছিল। অ্যাপোলো টাভার্ন, হারমোনিক ট্যাভার্ন-এ রীতিমত সম্ভ্রান্তরা মিলিত হতেন। মহারাজা নন্দকুমারের ঐতিহাসিক বিচারের সময়, ফ্রাঁসিস গ্যালে নামে এক ফরাসি তাঁর ট্যাভার্ন থেকে উকিল আডভোকেটদের জন্য খাবার সরবরাহ করতেন এবং ১৬জন লোকের ৮টি ডিনার ও ৯টি সাপারের জন্য তিনি ৬২০ টাকা বিল করেছিলেন। 

 এই ট্যাভার্ন-পাঞ্চ হাউসের একচেটিয়া ব্যবসা প্রথমে ইউরোপীয়দের করতলে থাকলেও পরে এর লাভ বাঙালিদেরও টেনে এনেছিল। ধর্মতলা, চিনেবাজার প্রভৃতি বেশ কিছু জায়গায় ‘নেটিভরা’ এই ব্যবসা ফেঁদে বসেছিলেন, যাঁর খরিদ্দার ছিলেন মূলত বিদেশিরাই। ‘গ্রিফিন’ তাঁর ‘স্কেচেস অব ক্যালকাটা’ গ্রন্থে এর একটি মজার ঘটনা শুনিয়েছেন। 

 চীনাবাজারে শ্রীকৃষ্ণ দত্ত একটি ভাঙাচোরা টেবল-বেঞ্চ নিয়ে খুলেছিলেন এ রকম এক পাঞ্চ-নিলয়। ডাচ, পর্তুগিজ, ফরাসি, ইংরেজ, বাঙালি, বিহারী বহু জাতের পদধূলিতে সেটি একটি আন্তর্জাতিক পচাইখানায় পরিণত হয়! তবে, ভাষা-সমস্যা কাটিয়ে ওঠার জন্য যেভাবে ভাবের আদানপ্রদান চলত, সে-সম্পর্কে গ্রিফিন জানাচ্ছেন ‘জ্যাক এক বর্ণ বাংলা জানে না। আবার পচাইখানার মালিকেরও ইংরেজি বিলকুল অজানা। এ সব ক্ষেত্রে হাত পা নেড়ে ভাব প্রকাশের মাধ্যমে বোতল ও টাকার দেওয়ানেওয়া হত। এই ধরনের বহু মজার লেনদেনের উল্লেখ করেছেন গ্রিফিন তাঁর গ্রন্থে। 

 (চলবে) 


</TEXT>
</DOC>
<DOC>
<DOCNO>1010101_1cal8.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

দুর্ঘটনায় আহত ১ স্টাফ রিপোর্টার  কলকাতা রবিবার মহানগরীতে পথ-দুর্ঘটনায় এক জন আহত হয়েছেন। পুলিশ জানায়, বেলা সাড়ে ৩টা নাগাদ পশ্চিম বন্দর থানা এলাকার হাইড রোডে একটি মিনিবাসের সঙ্গে মুখোমুখি ধাক্কায় এক মোটরসাইকেল-আরোহী আহত হন। তাঁর নাম হরীন্দর সিংহ (৪৫)। বাড়ি ওই এলাকাতেই। তাঁকে আশঙ্কাজনক অবস্থায় ক্যালকাটা মেডিক্যাল রিসার্চ ইনস্টিটিউটে ভর্তি করানো হয়েছে। পুলিশ তাড়া করে ওই মিনিবাসের চালককে ধরে ফেলে। 


</TEXT>
</DOC>
<DOC>
<DOCNO>1010121_21rabigol.utf8</DOCNO>
<TEXT>
 ৭ মাঘ ১৪০৭ রবিবার ২১ জানুয়ারি ২০০১

 রবিবাসরীয় গল্প মায়া আবরণের পাখি বাণীব্রত চক্রবর্তী 

 ছবি: কৃষ্ণেন্দু চাকী সুবন্ধুবাবু আর সুধন্যবাবু বিকেলের দিকে এই পার্কে এসে বসেন। জায়গাটা বেশ নিরিবিলি। পার্কে নানা রকম ফুল ফুটে থাকে। তা ছাড়া একটা বেশ বড় খাঁচায় কিছু পাখি আছে। 

 সুবন্ধুবাবুর মনে হয় পৃথিবীর ঘাস, লতা পাতা তাঁর চোখে একটু বেশি সবুজ। তাই এখানে যে সব ফুল ফোটে সেগুলিরও সৌন্দর্য অপরূপ। খাঁচার পাখিগুলিকে আহ্লাদি মনে হয়। বন্দি, তবুও পাখিদের কী স্ফূর্তি! তাঁর মনে হয় পিঞ্জরের ওই জাল আসলে লোহার তারে বোনা নয়। মায়া-আবরণে ঘেরা। বস্তুত জীবনটাই মায়া-আবরণে আবৃত। 

 সুবন্ধুবাবু তাঁর এই ধারণাটা কেবল একজনকেই বোঝাতে চেষ্টা করেন। তিনি সুধন্যবাবু। 

 বন্ধুর কথা শুনে সুধন্যবাবু মুচকি মুচকি হাসেন। সচরাচর কোনও মন্তব্য করেন না। সুবন্ধুবাবু বিরক্ত হন, ‘ধন্য, তুমি আমার কথা বিশ্বাস করছ না! কিন্তু, একদিন তোমাকে বিশ্বাস করতে হবে। এই আমি বলে রাখলাম।’ 

 একজনের সঙ্গে আরেক জনের পার্থক্য অনেকখানি। সুবন্ধুবাবু নির্জনতা প্রিয়, ফুল-গাছ-লতা-পাতা-পাখি ভালবাসেন। সুধন্যবাবুর ও সবে ঝোঁক নেই। তিনি শুধু বন্ধুর পাশে বসে বৈষয়িক কথা ভাবেন। ব্যাঙ্কে সুদে-আসলে কত জমল। শেয়ার বাজারে দরের ওঠা-পড়া। কম খরচে কীভাবে জীবন যাপন করা যায়। এই সব। 

 অমিল সত্ত্বেও দুজন দুজনের বন্ধু। চেহারা দুজনেরই রোগা। সুধন্যবাবু ফরসা, মাথায় টাক। সুবন্ধুবাবু কালো, মাথায় কাঁচা-পাকা চুল। দুজনেরই চোখে চশমা। 

 সে দিন দুজনে পার্কে এসে বসেছেন। সুবন্ধুবাবু মুগ্ধ চোখে চারপাশটা দেখছেন। কাল মাঝ রাতে একটু বৃষ্টি হয়েছিল। সেই বৃষ্টিতে পার্কে কিন্তু কাদা জমেনি। জমবে কেমন করে! এখানে ঘাসের পুরু আস্তরণে মাটি ঢেকে গেছে। পার্কের ভেতরে চারপাশের পায়ে হাঁটা পথটুকু পিচে মোড়া। 

 সুধন্যবাবু ভাবছিলেন বাজারে নামী সাবান কোম্পানির শেয়ার বিক্রি হচ্ছে সেটা কিনবেন কি না। এই ব্যাপারে কে তাঁকে পরামর্শ দেবে! পার্শ্ববর্তী মানুষটি বাস্তব জগতের বিশেষ খবরাখবর রাখে না, তার কাছে পরামর্শ চাওয়া আর দেওয়ালের কাছে চাওয়া একই ব্যাপার। 

 পার্কে একটা খালি বেঞ্চ পড়ে ছিল। খানিকক্ষণ আগে এক বর্ষীয়সী মহিলা এসে সেখানে বসেছেন। তিনি এখন বাদাম খাচ্ছেন। 

 সুধন্যবাবু ভদ্রমহিলার দিকে তাকিয়ে আছেন। তাঁর কেবলই মনে হচ্ছে ভদ্রমহিলাকে তিনি বহুকাল আগে কোথায় যেন দেখেছেন। কবে কোথায় দেখেছেন মনে পড়ছে না। পাশ ফিরে একবার বন্ধুর দিকে তাকালেন। সুবন্ধুবাবু বটগাছটার একটা পত্রকুঞ্জের দিকে একদৃষ্টে তাকিয়ে আছেন। সুধন্যবাবু যে তাঁর দিকে তাকিয়েছেন এটা বুঝতে পেরে, ‘ধন্য, সাবধানে তাকিয়ে দেখো। বটের ডালে একটা পাখি বসে আছে। টুকটুকে লাল ঠোঁট। কিন্তু পাখিটাকে চিনি না। তুমি কি চেন?’ 

 এখন ওই পাখিটাখি দেখার কোনও কৌতূহল সুধন্যবাবু অনুভব করছেন না। তাঁর যা কিছু কৌতূহল ওই অদূরবর্তিনীর দিকে। যে মহিলা যৌবনকে অনেক দূরে ফেলে এসেছেন অথচ এখন বালিকার মতন যিনি পার্কের বেঞ্চে বসে চিনেবাদাম ভাঙছেন, খোসা ছাড়াচ্ছেন আর টুক টুক করে বাদাম খাচ্ছেন। 

 সুধন্যবাবু খুঁজে পেলেন না পাখিটাকে। সুবন্ধুবাবুকে অবশ্য বললেন, ‘না বন্ধু, আমিও তো চিনতে পারছি না।’ 

 সুবন্ধুবাবুর দৃষ্টি স্থির। ওই অবস্থাতেই বললেন, ‘টিয়া পাখির ঠোঁটটি লাল, ঠাকুরদাদার শুকনো গাল। কিন্তু, এ তো টিয়া পাখি নয়, ওই যাহ্‌, পাখিটা কোথায় গেল! দেখতে পাচ্ছি না তো!’ 

 এ বার সুবন্ধুবাবু উঠলেন। বললেন, ‘চুপিচুপি ওই গাছটার কাছে যাই। নিশ্চয়ই পাখিটা ওই গাছেই কোথাও লুকিয়ে আছে।’ পা টিপে টিপে সুবন্ধুবাবু গাছটার দিকে এগিয়ে গেলেন। 

 সুধন্যবাবু ওই মহিলার দিকে তাকিয়েই রইলেন। এতক্ষণ মহিলা যেভাবে বসেছিলেন তাতে তাঁর মুখের এক পাশটা দেখা যাচ্ছিল। এখন বসার ধরন পাল্টেছেন বলে মুখটা দেখতে পাচ্ছেন না। কিন্তু মহিলার মুখটি যতক্ষণ স্পষ্ট করে দেখতে না পাচ্ছেন ততক্ষণ তাঁর স্বস্তি নেই। 

 ও দিকে সুবন্ধুবাবু গাছটার কাছে গিয়ে মুখ তুলে গাছটার ঝাঁকরা মাথাটার দিকে তাকিয়ে আছেন। অদূরবর্তিনী এখন পিছন ফিরে তাকিয়ে বসে আছেন। সুধন্যবাবু উঠলেন। একটা সিগারেট ধরিয়ে হাঁটতে হাঁটতে পার্কের গেটের দিকে যাবেন। তিনি ঠিক করে রেখেছেন গেট থেকে বেরিয়ে একবার বাইরের রাস্তায় যাবেন। সিগারেটটা শেষ করে আবার এখানে ফিরে আসবেন। ফিরে আসার সময় ভদ্রমহিলার মুখের দিকে তাকাবেন। চেনা চেনা মনে হচ্ছে অথচ স্পষ্ট করে চিনতে পারছেন না তাঁকে, মুখোমুখি দেখলে নিশ্চয়ই চিনতে পারবেন। 

 সিগারেট টানতে টানতে অপরিচিতার সামনে দিয়ে হন হন করে হাঁটতে হাঁটতে চলে যাবেন এই রকম ইচ্ছা ছিল। কিন্তু ইচ্ছা থাকলেই তো হবে না। বয়েস বলেও তো একটা ব্যাপার আছে। ষাট পেরোবার পর ক’জন আর হন হন করে হাঁটতে পারে! তবু সাধ্যমতো পা ফেলে পার্কের বাইরে গেলেন। 

 সুধন্যবাবু হাঁপিয়ে পড়েছেন। সিগারেটটা ফেলে দিয়ে লোহার গেটটা ধরে কিছুক্ষণ দাঁড়িয়ে রইলেন। 

 আকাশ সারা দিনই পরিষ্কার ছিল। মেঘের চিহ্ন ছিল না। কিন্তু এখন হঠাৎ বৃষ্টি শুরু হয়ে গেল। আচমকা বৃষ্টি সুধন্যবাবুকে মুশকিলে ফেলল। তাঁর কাছে ছাতা নেই। তাঁর মনে পড়ল সুবন্ধুর কাছেও ছাতা নেই। পার্কে মাথা বাঁচাবার কোনও উপায় নেই। বড় একটা গাছের নীচে বড় জোর দু-এক মিনিট দাঁড়িয়ে মাথা বাঁচানো যায়। 

 ভিজলে চলবে না। ভিজলে অসুখে পড়বেন। কে দেখবে! মেসে তাঁর বন্ধু বলতে ওই সুবন্ধু। সেও নির্ঘাত ভিজছে। সুবন্ধুও যুবক নয়। 

 পার্কের উল্টোদিকের একটা গাড়ি বারান্দার নীচে গিয়ে দাঁড়ালেন। হঠাৎ বৃষ্টির জন্য আরও অনেকে এখানে এসে দাঁড়িয়েছেন। 

 দু-এক মিনিট পর বৃষ্টিটা থেমে গেল। হঠাৎ যেমন এসেছিল চলে গেলও ওই ভাবে। মাঝখান থেকে কিছু মানুষকে বিব্রত করে গেল। রাস্তা ভিজিয়ে দিয়ে গেল। 

 সুধন্যবাবু আবার পার্কে ঢুকলেন। মহিলাটি নেই। কিন্তু সুবন্ধুবাবু আছেন। বেঞ্চ ভিজে গেছে বলে তিনি পায়চারি করছেন। বন্ধুকে তিনি বললেন, ‘পাখিটাকে আর খুঁজে পেলাম না।’ সুধন্যবাবু বললেন, ‘কী ব্যাপার! তোমাকে দিব্যি শুকনো দেখছি। ভেজোনি!’ 

 সুবন্ধুবাবু বললেন, ‘গাছের নীচে দাঁড়িয়েছিলাম। তাই ভিজিনি। কিন্তু পাখিটা কোথায় গেল বলো তো?’ 

 একজন পাখি হারিয়ে ব্যাকুল। অন্য জন এক বর্ষিয়সীকে খুঁজে পাচ্ছেন না, অতঃপর দুই বন্ধু হাঁটতে হাঁটতে মেসে ফিরে চললেন। 

 দুই 

 সুবন্ধুবাবু সালিম আলির কমন বার্ডস বইটা পড়ছেন মন দিয়ে। পাশের বিছানায় বসে কীসব কাগজপত্র নিয়ে নাড়াচাড়া করছেন সুধন্যবাবু। ওটা যে শেয়ার সংক্রান্ত কাগজপত্র তা বলাই বাহুল্য। সবে আশ্বিন মাস শুরু হয়েছে। আর কয়েকটা দিন পরে পুজো। শরৎ উঁকি-ঝুঁকি মারছে। কিংবা কে জানে হয়তো পুরোপুরি এসে গেছে। এই ঘরের জানলা দিয়ে এক টুকরো আকাশ দেখা যায়। আকাশে বেশ একটা প্রশান্ত নীলিমাও লক্ষ করা যাচ্ছে। কাশ ফুল এখানে কোথায়! বারান্দার কার্নিশে বটের চারার ওপর সোনালি রোদ্দুর এসে পড়েছে। 

 বিকেল শেষ হয়ে এল বলে। সুধন্যবাবুর ইচ্ছে ছিল সুবন্ধুবাবুকে নিয়ে পার্কে যাবেন। কিন্তু দুপুরে খাওয়া-দাওয়ার পর সুবন্ধুবাবু জানিয়ে দিয়েছেন আজ বিকেলে তিনি ঘর থেকে বেরোবেন না। সালিম আলির বইটা পড়বেন। তাই সুধন্যবাবু ঠিক করেছিলেন তিনিও ঘরে বসে শেয়ারের কাগজপত্রগুলি নিয়ে নাড়াচাড়া করবেন। উল্টে পাল্টে দেখবেন। 

 কিন্তু এখন, অপরাহ্ন যখন ফুরিয়ে যাচ্ছে, তাঁর মনে হচ্ছে পার্কে একবার গেলে হত। আজ মহিলাটি হয়তো এসেছেন। বেঞ্চে বসে চিনেবাদাম খাচ্ছেন। 

 কাগজ-পত্র গুছিয়ে রেখে সুধন্যবাবু ধুতি-পাঞ্জাবি পড়ে বেরোবেন বলে তৈরি হলেন। বই থেকে মুখ তুলে সুবন্ধুবাবু বন্ধুর দিকে তাকিয়ে অবাক হয়ে গেলেন, ‘সেজেগুজে কোথায় চললে?’ সুধন্যবাবু চটে গিয়ে বললেন, ‘সেজেগুজে মানে? বাইরে বেরোচ্ছি। গেঞ্জি আর লুঙ্গি পড়ে তো আর রাস্তায় বেরোনো যায় না।’ সুবন্ধুবাবু আর কোনও কথা বললেন না। বইয়ের ভেতর ডুবে গেলেন। 

 রাস্তায় এসে সুধন্যবাবু বিমুগ্ধ হয়ে গেলেন। চার দিকে কী সুন্দর সোনালি আলো। একেই কি বলে কনে দেখা আলো? তার ওপর একটু ফুরফুরে হাওয়াও বইছে। তিনি খুশি মনে পার্কের দিকে হাঁটতে লাগলেন। 

 পার্কে ঢুকে তাঁর মন আরও ভাল হয়ে গেল। তিনি খানিকটা দূর থেকে সেই অদূরবর্তিনীকে দেখতে পেলেন। 

 সুবন্ধুবাবু সালিম আলির বইটা রাখলেন। আসলে বইটা তিনি পড়ছিলেন না। যেমন গতকাল পার্কে বটগাছের পাতার আড়ালে কোনও পাখি ছিল না। পাখি দেখবেন বলে সবুজ পাতার রাশির দিকে তাকিয়ে ছিলেন। তারপর চোখ নামিয়ে চারপাশটা দেখতে গিয়ে চমকে উঠেছিলেন। খানিকটা দূরে বেঞ্চির ওপর তাকে দেখতে পেয়েছিলেন। চিনতে ভুল হয়নি। পাখি। অবশ্য পরমুহূর্তেই মনে হল এ পাখি নয়। 

 প্রায় তিরিশ বছর আগে যে মেয়েটির বয়স ছিল কুড়ি। পাশে সুধন্য ছিল বলে তিনি গাছের পাখি নিয়ে ব্যস্ততার ভান করেছিলেন। ইচ্ছে করে বেঞ্চ ছেড়ে চলে গিয়েছিলেন গাছটার নীচে। আর সুধন্যও হঠাৎ উঠে গেল। সিগারেট ধরিয়ে আশপাশে কোথাও পায়চারি করতে গেল। তিনি গাছের কাছ থেকে আবার বেঞ্চে ফিরে আসতে চেয়েছিলেন। ওখানে একা বসে পাখিকে দেখবেন এমন ইচ্ছে হয়েছিল। যদিও এর থেকে আরও একটা বড় ইচ্ছের তোড় এসে মনের ভেতর ধাক্কা দিচ্ছিল। একেবারে পাখির কাছে চলে যাওয়ার ইচ্ছে। সুবন্ধুবাবুর লাজুক স্বভাব। ভীরু মন। তাই ওই ইচ্ছেটাকে কাজে লাগাতে পারবেন না সেটা নিজে বুঝতে পেরেছিলেন। কিন্তু শেষ পর্যন্ত কোনও ইচ্ছেই সফল হল না। হঠাৎ বৃষ্টি এল। মাথা বাঁচাতে আবার গাছের নীচে গিয়ে দাঁড়াতে হল। চশমার কাচে বৃষ্টির ফোঁটা পড়ে দৃষ্টি ঝাপসা হয়ে গিয়েছিল। 

 চশমার কাচ মুছে দেখলেন পাখি নেই। মুহূর্তের মধ্যে পাখি কোথায় অদৃশ্য হয়ে গেল। পাখিও বৃষ্টির মতো হঠাৎ এল আবার হঠাৎ চলে গেল। 

 একটু পরেই সুধন্য ফিরে এসেছিল। সুবন্ধুবাবু বন্ধুর সঙ্গে আস্তে আস্তে মেসে ফিরে এসেছিলেন। এ সব গতকালের ঘটনা। 

 আজ কি পার্কে গেলে পাখিকে আবার দেখতে পাবেন? কিন্তু আজ তিনি পার্কে যাবেন না সেটা তিনি বন্ধুকে আগাম জানিয়ে রেখেছেন। আসলে তিনি সুধন্যবাবুর সঙ্গে একটু লুকোচুরি খেলতে চেয়েছিলেন। 

 ইচ্ছে ছিল বই পড়ার ভাণ করে মেসে থাকবেন। তারপর রোদটা একটু পড়ে এলে জামাকাপড় বদলে বেরিয়ে যাবেন। সুধন্য কিছু জিজ্ঞেস করলে বলবেন, ‘শ্রীধর ডাক্তারের চেম্বার থেকে প্রেশারটা চেক করিয়ে আসি।’ শ্রীধর ডাক্তার তাঁদের বন্ধু স্থানীয়। প্রয়োজনে অপ্রয়োজনে তাঁরা সেখানে যান। শ্রীধরের তেমন পসার নেই। চেম্বার ফাঁকাই থাকে। চেম্বারটা ওই পার্কের কাছাকাছি। সুধন্য শেয়ারের কাগজপত্রে মশগুল। তিনি সালিম আলির বইটা খুলে নিছকই বসে ছিলেন। ভাবছিলেন এ বারে উঠবেন। কিন্তু তাঁকে ডিঙিয়ে সুধন্যই বাইরে বেরোল। ও নিশ্চয়ই পার্কে যায়নি। হয়তো গলির মুখে চায়ের দোকানটায় গেছে। এ পাড়ার গণেশবাবু আবার সুধন্যর মতো শেয়ার-পাগলা মানুষ। তিনি এই সময় চায়ের দোকানে বসে থাকেন। সুধন্য হয়তো সেখানেই গেছে। সুবন্ধুবাবুকে দেখলে সুধন্য এগিয়ে আসবে। জিজ্ঞেস করবে, ‘বই ফেলে কোথায় চললে?’ সুবন্ধুবাবু মিথ্যা কথাই বলবেন, ‘শ্রীধর ডাক্তারের ওখানে প্রেশারটা চেক করাতে যাচ্ছি।’ 

 সঙ্গে কি একটা ছাতা রাখবেন? আজকাল কখন যে বৃষ্টি এসে যায় তার কোনও ঠিক নেই। সঙ্গে একটা ছাতা থাকা ভাল। সুধন্যর নজর এড়িয়ে তাঁকে পার্কে পৌঁছতেই হবে। 

 তিন 

 লোহার গেটটা ভেজিয়ে দিয়ে আভা রাস্তায় বেরোলেন। একবার আকাশের দিকে তাকালেন। আকাশ পরিষ্কার। ছাতা নেওয়ার দরকার নেই। 

 বাঁ হাঁটুতে বাত আছে বলে তাঁকে একটু খুঁড়িয়ে হাঁটতে হয়। মোটা হয়ে গেছেন। একটুতে হাঁপিয়ে পড়েন। তবু তিনি বেরোলেন। কত দিন পরে কলকাতায় এলেন। তা প্রায় চৌতিরিশ পঁয়তিরিশ বছর হবে। কলকাতা কত পাল্টে গেছে। 

 আভা বাবার সঙ্গে কেবল দেশ দেশান্তর ঘুরেছেন। আভার বাবা দয়ালবাবুর ছিল বদলির চাকরি। তাঁকে চাকরির সুবাদে কখনও দিল্লি কখনও কানপুর কখনও মোগলসরাই ছুটোছুটি করতে হয়েছিল। কুড়ি বছর পর্যন্ত আভা কলকাতার মাটি কামড়ে পড়েছিলেন। আভা আর তাঁর মা কেতকী। দয়ালবাবু পঞ্চাশ বছর বয়সের পর আর একা থাকতে পারলেন না। কেতকী আর আভাকে নিয়ে কর্মক্ষেত্রে চলে এলেন। 

 আজ দয়ালবাবু নেই। কেতকী আছেন। মাকে নিয়ে আভা এসেছেন কলকাতায়। বড় পিসির বাড়িতে। পুজো কাটিয়ে আবার আলিগড়ে ফিরে যাবেন। মরিস রোড দুর্গাবাড়ির গায়ে বলবীর চৌহানদের বাড়ি। ওই বাড়ির একতলায় আভারা থাকেন। আঠাশ বছর ওই বাড়িতে ভাড়া আছেন। লেডি ফতিমা স্কুলে আভা পড়ান। বছর পাঁচেক পরে রিটায়ার করবেন। তারপর কী করবেন, কোথায় থাকবেন তা অত তলিয়ে ভাবেননি। একটা কোনও উপায় নিশ্চয়ই বেরিয়ে যাবে। ভাগ্যিস ইংরেজি অনার্স ছিল। তাই বাংলার বাইরে দুমুঠো ভাত ঠিক জুটিয়ে নিতে পারলেন। 

 বড়পিসিমা বহুকাল হল মারা গেছেন। তাঁর বড় ছেলে হাবুলদার বয়সই সত্তর হয়ে গেল। বাবা বেঁচে থাকলে পঁচাশি। মায়ের পঁচাত্তর চলছে। আভার পঞ্চান্ন। 

 পিসির বাড়িতে ক’দিন থেকেই আভা হাঁপিয়ে উঠেছেন। এত হই চই, আনন্দ ফুর্তি ভাল লাগে না। তাই আজ এক রকম জোর করেই বাড়ি থেকে বেরোলেন। 

 পার্কের গেটের মুখে একটা ছোট মেয়ে চিনেবাদাম বিক্রি করছে। মেয়েটার মলিন মুখ, রুক্ষ চুল, ছেঁড়া ফ্রক। আভা দেখলেন ফুচকা, ঘুগনি, আইসক্রিম ইত্যাদি কত কিছুই না বিক্রি হচ্ছে। লোকেরা বাচ্চারা এই সব কিনছে। খাচ্ছে। কেউ চিনেবাদাম কিনছে না। মেয়েটা একেবারে একা। আভা দুটাকার চিনেবাদাম কিনে পার্কে ঢুকলেন। একটা ফাঁকা বেঞ্চে বসলেন। তারপর বাদাম ছাড়িয়ে খেতে লাগলেন। 

 একটা বড় পার্ককে দুভাগ করা হয়েছে। বড় অংশে মানুষের ভিড় বেশি। ওখানে খেলার মাঠ আছে। ছোট অংশটি এই উদ্যান। নিরিবিলি। অদূরে দুজন বুড়ো ভদ্রলোক বসে আছেন। এক পলকে তাঁদের দেখে আভা বাদাম চিবোতে লাগলেন। 

 মনটা আজ বিধুর হয়ে যেতে চাইছে। কেন এই চাওয়া তা আভা জানেন না। তাঁর মনে হল অতীতের কিছু সবুজ দিন এই পার্কের সবুজের সঙ্গে একাকার হয়ে যাবে। তখনই তাঁর দুটি মুখ মনে পড়ে। আর তখনই বৃষ্টি এসে যায়। কোথায় ছিল মেঘ! ছাতা নেই। এখন মাথা বাঁচাবেন কেমন করে! ও দিকে দুই বৃদ্ধের একজন তো চলে গেলেন একটু আগে, আর অন্য জন গিয়ে দাঁড়িয়েছেন গাছের নীচে। চশমা বৃষ্টির জলে ভিজে গেছে বলে ভদ্রলোক বড় ব্যস্ত। 

 আভা খানিকটা ভিজলেন। তারপর খুঁড়িয়ে খুঁড়িয়ে আর একটা গাছের নীচে আশ্রয় নিলেন। বৃষ্টি এল আর চলে গেল। আভা পার্কের পেছনের গেট দিয়ে বেরিয়ে একটু বেশি রাস্তা হেঁটে পিসিমার বাড়িতে ফিরে এলেন। সামনের গেটে খুব ভিড় এটা তিনি জানতেন। 

 মা ঘুমিয়ে পড়েছেন। আভার চোখে ঘুম নেই। দুটো মানুষের কথা আজ কেন বারবার মনে পড়ছে! পার্কের দুই বৃদ্ধকে কী রকম দেখতে সেটা আভা মনে করতে পারছেন না। এক পলক দেখেছিলেন। তবে এখন তাঁর মনে হচ্ছে সেই দুজন যদি বেঁচে থাকে তবে তাদের বয়স হয়তো পার্কের বৃদ্ধ দুটির মতো। মনের একেবারে অতল থেকে দুটি তরুণ উঠে এসেছে। উঠতে উঠতে ওদের বয়স বাড়ছে। তারপর দুজন যখন আভার চোখের সামনে উঠে এল তখন তিনি দেখলেন দুটি বৃদ্ধ। কিন্তু তাদের শেষ পর্যন্ত ঠিক কী রকম দেখতে হল সেটা আভা কল্পনা করতে পারছেন না। অনেক ভেবে ভেবে তাঁর মনে হল হয়তো পার্কের ওই দুজন বৃদ্ধের মতো। 

 চার 

 খানিকটা এগিয়ে গিয়ে সুধন্যবাবু থমকে দাঁড়ালেন। এ তিনি কী করছেন! যাঁর দিকে তিনি এগিয়ে যাচ্ছেন তিনি সত্যিই কি আভা! এখন তো মনে হচ্ছে উনি আভা নন। মোটা ফ্রেমের চশমার আড়ালে মহিলার চোখ দুটি বড় ড্যাবড্যাবে। আভার চোখ দুটি ছিল ভারী সুন্দর। ভারী সুন্দর সেই পুরনো দিনগুলির কথা ভাবতে ভাবতে তিনি একটা সিগারেট ধরালেন। অদূরবর্তিনীকে পেছনে রেখে তিনি উল্টো দিকে হাঁটলেন। কয়েক পা হেঁটে একটা ফাঁকা বেঞ্চ পেয়ে বসলেন। এখানে বসে মহিলাটিকে দেখতে পাওয়া যাচ্ছে না। গাছের আড়াল আছে। এই ভাল। এক্ষুনি একটা কাণ্ড হচ্ছিল আর কী! 

 সুবন্ধুবাবু মেস থেকে বেরিয়ে গলির চায়ের দোকানে উঁকি মেরে বন্ধুকে খুঁজলেন। পেলেন না। গণেশবাবু একা বসে আছেন। খানিকটা নিশ্চিন্ত হয়ে তিনি হাঁটতে লাগলেন। পার্কের কাছাকাছি পৌঁছে একবার উঁকি মেরে শ্রীধর ডাক্তারের চেম্বারের দিকে তাকালেন। ডাক্তার বসে বসে ঝিমোচ্ছেন। চেম্বার খাঁ খাঁ। 

 কোথায় গেল সুধন্য! তবে কি সেও পার্কে ঢুকেছে! কিন্তু একা একা পার্কে যাওয়ার পাত্র তো সুধন্য নয়। তা হলে অন্য কোথাও গেছে। 

 সুবন্ধুবাবু পার্কে ঢুকলেন। ওই একই বেঞ্চে মহিলাটি বসেছিলেন। এ বার উঠলেন। অত্যন্ত স্থূলকায় শরীর। হাঁটছেন খানিকটা খুঁড়িয়ে। হয়তো খঞ্জ, নয়তো হাঁটুতে বাত আছে। এই মহিলা কি কখনও পাখি হতে পারেন! পাখি ছিল ছিপছিপে, চঞ্চল। সে হরিণীর মতো ছুটতে পারত। তখন পাখির এলো চুল কালো মেঘের মতো। বাতাসে উড়ত। সুবন্ধুবাবু জানেন। দেখেছেন। ভবানীপুরের গলিতে দাঁড়িয়ে দুজন কথা বলছেন এমন সময় বৃষ্টি এল। পাখি ছুটল। ফাঁকা গলি। নির্জন দুপুর। কলেজ থেকে অফ পিরিয়ডে সে এসেছিল। সুবন্ধু ইউনিভার্সিটি থেকে সোজা চলে এসেছে পাখির সঙ্গে দেখা করবে বলে। বৃষ্টি এল। পাখি ছুটল। অনার্সের ক্লাস আছে। 

 পার্কের মহিলা থপ থপ করে হাঁটছেন। একটু খুঁড়িয়ে। সুবন্ধুবাবু গাছের আড়ালে লুকোলেন। দেখতে দেখতে পার্ক ফাঁকা হয়ে গেল। কেউ নেই। শুধু অদূরে একটা বেঞ্চে এক ভদ্রলোক বসে আছেন। আবছা অন্ধকারে ভদ্রলোকের মুখে আগুনের ফুলকি। সিগারেট খাচ্ছেন হয়তো। এক্ষুনি মেসে ফিরতে ইচ্ছে করছে না। সুবন্ধুবাবু একটা ফাঁকা বেঞ্চ খুঁজছিলেন। ধূমপায়ী ভদ্রলোক তাঁর নাম ধরে ডাকছেন। সুবন্ধুবাবু অবাক হলেন। খুশিও। 

 এখন দুই বন্ধু পাশাপাশি বসে আছেন। সুধন্যবাবু জিজ্ঞেস করলেন, ‘এই অন্ধকারে তুমি সেই পাখিটাকে খুঁজতে বেরিয়েছ?’ সুবন্ধুবাবু মলিন হেসে বললেন, ‘অনেকটা তাই।’ সুধন্যবাবু বললেন, ‘পেলে না তো!’ মাথা নেড়ে সুবন্ধুবাবু বললেন, ‘সেটাকে পাইনি। কোনও রকমে ডানা ঝাপটাতে ঝাপটাতে চলে গেল।’ 

 তারপর দুজনেই চুপ। কেবল নির্বাক হাওয়া ছুটে এসে এই উদ্যানের গাছগুলির পাতা কাঁপিয়ে দিচ্ছে। 

 খানিকক্ষণ বাদে সুধন্যবাবু কথা কইলেন, ‘বছর তিরিশেক আগে আমাদের কানপুরে একটা পাখির প্রেমে পড়েছিলাম।’ সুবন্ধুবাবু অবাক, ‘পাখির প্রেমে!’ সুধন্যবাবু বললেন, ‘কেন, তুমি তো পাখির প্রেমে পড়েছ। পাখি পাখি করে হেঁদিয়ে যাচ্ছ।’ সুবন্ধুবাবু মাথা নাড়লেন, ‘হ্যাঁ, তাই তো।’ সুধন্যবাবু অন্ধকারের দিকে তাকিয়ে আপন মনে কথা শুরু করলেন, ‘কানপুরে আমাদের বাড়ির পাশে একটা বাগান ঘেরা বাড়িতে ওই পাখিটা থাকত। রোজ ভোরবেলায় পাখিটা গান গাইত।’ কথা বলতে বলতে সুধন্যবাবু যেন স্পষ্ট দেখতে পাচ্ছিলেন পাশের বাড়ির বারান্দায় বসে দয়ালবাবুর মেয়ে আভা গান গাইছে। আর সুবন্ধুবাবুর মনে পড়ছিল একদিন গড়ের মাঠে বসে পাখি তাঁকে গান শুনিয়েছিল। ঠিক তখনই হঠাৎ বৃষ্টি এল। সুবন্ধুবাবু ছাতা খুললেন। 

 বড়পিসিমার বাড়ির দোতলার ঘরে আভা বসে আছেন খাটের ওপর। তাঁর সামনে একটা হারমোনিয়ম। মেঝেতে নানা বয়সের ছেলেমেয়ে। চেয়ারে এক বুড়ো ভদ্রলোক। তিনি বলছেন, ‘পাখি একটা গান গা। শুনি।’ পাখি যাঁর ডাক নাম তাঁর ভাল নাম আভা। আভা মাথা নাড়ছেন, ‘না, না, গান টান আমি সব ভুলে গেছি হাবুলদা।’ 

 টিপটিপ করে বৃষ্টি পড়ছে। রাস্তা দিয়ে হেঁটে যাচ্ছেন দুই বন্ধু। বৃদ্ধ। ছাতা একটাই। ছাতার নীচে দুটি মাথা। একটি মাথায় কাঁচা-পাকা চুল। অন্য মাথাটিতে চুল নেই। টাক। 


</TEXT>
</DOC>
<DOC>
<DOCNO>1010101_1bdesh9.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সহস্রাব্দের আহ্বানে বিদেশ 

নতুন সহস্রাব্দের প্রথম সকালে ঢাকা বিশ্ববিদ্যালয় প্রাঙ্গণে ফুলের প্রদর্শনীর তদারকি করছেন মালি আকবর আলি। 

নববর্ষের আহ্বানে চারদিকে বাজির রোশনাইয়ের মধ্যে নিউ ইয়র্কের টাইমস স্কোয়ারে ওল্ড ফাদার টাইমের প্রতিমূর্তি। 

গতকাল শেষ দিনে লণ্ডনের মিলেনিয়াম ডোমে ২৭ হাজার দর্শনার্থীর মধ্যে ছিলেন তিন সন্তান সহ টোনি ব্লেয়ার ও শেরি ব্লেয়ার। 

টোকিওর ৬০ কিলোমিটার উত্তর পূর্বে নারুতো সৈকতে নববর্ষ উপলক্ষে কাবুতি অনুষ্ঠানে শিল্পীরা। 

বেজিংয়ের মিলেনিয়াম মনুমেন্টে একটি বিশাল কেক ঠেলতে ঠেলতে নিয়ে যাচ্ছে চিনা মেয়েরা। 

ছবি: এ এফ পি 


</TEXT>
</DOC>
<DOC>
<DOCNO>1010227_24cass.utf8</DOCNO>
<TEXT>
 ১২ ফাল্গুন ১৪০৭ শনিবার ২৪ ফেব্রুয়ারি ২০০১

 ক্যাসেট সমালোচনা 

 লোপামুদ্রা মিত্র 

 বাংলা গান ‘এক নদী এক মাঝি।’ ৮টি গান। আশা। ৩৮ টাকা। 

 জটিলেশ্বর মুখোপাধ্যায় 

 আধুনিক বাংলা গান ‘একমুঠো রোদ’। ৮টি গান। সৃষ্টি। ৪০ টাকা। 

 নস্টালজিক ঠুমরি 

 দিপালি ও সঞ্চালি সান্যালের যুগ্ম সংকলন। এইচ এম ভি। ৭৫ টাকা। 

 পূর্ণিমা রায়গুপ্ত 

 লোকগীতি ‘আমি আর সাজবো না সই’। ১০টি গান। বিঠোভেন। ৩৫ টাকা। সোনালী দত্ত 

 রবীন্দ্রসংগীত ‘প্রাণের মানুষ’। ১০টি গান। অ্যাকর্ড। ৪০ টাকা। ক্যাসেট সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010105_rajya.utf8</DOCNO>
<TEXT>


গড়বেতার গ্রামে ১৮ তৃণমূল সমর্থকের নৃশংস হত্যা, অস্বীকার করছেন বুদ্ধদেব রক্ত ঝরা রাতে ক্রুদ্ধ মমতার তর্জনগর্জন আগুন-গুলি-বোমার ব্যূহে উন্মত্ত হিংসা সি পি এম-তৃণমূল তুমুল সংঘর্ষ আরামবাগের গ্রামে মেদিনীপুরে সভা হলে বাস বাঁচাতে ধর্মঘটের হুমকি উৎপাদনের তুলনায় বিদ্যুৎ কেনার খরচ বাড়ছে পর্ষদে পরিচারক, হকার, কুলিদের জন্য বিশেষ পি এফ শিল্পে লগ্নিতে এ বার মূলধনে ভর্তুকি, ছাড় বিদ্যুতের বিল ও স্ট্যাম্প ডিউটিতে ডাকাতিরোধে গ্রামবাসীদের গুলি চালাতে বললেন ডিজি বারুইপুর ও কুলপিতে ডাকাতি ১০টি বাড়িতে বড়দিনে বাগডোগরা বন্ধ, বিপাকে দার্জিলিং ফ্লাইওভার থেকে ট্রেনের ছাদে ঝাঁপ সি পি এমের বিরুদ্ধে ফের মহাজোটের ডাক গনি খানের


</TEXT>
</DOC>
<DOC>
<DOCNO>1010713_kothae.utf8</DOCNO>
<TEXT>


২৮ আষাঢ় ১৪০৮ শুক্রবার ১৩ জুলাই ২০০১

ভাস্কর্য কেয়ূরের কাচ-শিল্প

যখন তিনি কাজ করেন, শিল্পের সরু সুতোয় প্রতি মুহূর্তে হাঁটতে হয় তাঁকে। একচুলের অসতর্কতায় গুলিয়ে যাবে সব ভাবনা, সব কল্পনা। আসলে তিনি কাচ ভাস্কর। নাম কেয়ুর পটেল। শারজা কোকাকোলা কাপ আর ফেমিনা মিস ইণ্ডিয়া ট্রফির ডিজাইন তাঁরই করা। এখন তিনি ও তাঁর কাচ কারিগররা ব্যস্ত দেবতা গড়তে। তারই প্রদর্শনী শনি ও রবিবার। চাইলে সেখান থেকে সংগ্রহও করা যাবে কেয়ূরের ভাস্কর্য। দি অবসেশন (৮৭ পার্ক ষ্ট্রিট): শনিবার ২৭-৩০, রবিবার ১১৭-৩০। কেয়ূর পটেলের কাচের কাজ।

চিত্রকলা ও নাটক ভাস্কর্য রাণু মুখার্জি আশুতোষ হল (ভারতীয় মঞ্চ জাদুঘর): ১১-৬টা। (অ্যাকাডেমি): ‘অন্তহীন সন্ধ্যা ৬-৩০। যাত্রা’। ‘বাসনা ‘বারাসাত ইনার আই বৃক্ষমূলে’। কলেজ অব আর্ট’-এর নাট্য আনন বার্ষিক (অশোকনগর)। মূল প্রদর্শনী। ১৫ নাটক- ইউজিন তারিখ পর্যন্ত। ও’নিল। রূপান্তর- সুদীপ্ত চট্টোপাধ্যায়। নির্দেশনা- চন্দন অ্যাকাডেমি অব সেন। ফাইন আর্টস: ওয়েস্ট গ্যালারি। ৪-৮টা। ‘ফর্ম অ্যাণ্ড শিশির মঞ্চ: ফরমেশন’। উমা সন্ধ্যা ৬-৩০। দত্তের ‘দুই বুড়ো’। গ্রাফিক্সের থিয়েটারওয়ালা। প্রথম একক নাটক- অশোক প্রদর্শনী। আজ মুখোপাধ্যায়। শেষ। নির্দেশনা- বিপ্লবকেতন চক্রবর্তী।

সেন্ট্রাল গ্যালারি। ৩-৮টা। ‘দ্য স্টুডিও’ জ্ঞান মঞ্চ: গ্রুপের ছবি। কাল সন্ধ্যা ৭টা। শেষ। ‘দ্য লাস্ট অব দ্য রেড হট লাভার্স’ ও ‘প্লাজা সুইট’। নিল সাইমনের নর্থ গ্যালারি। দু’টি একাঙ্ক। ৩-৭টা। শম্ভুনাথ নির্দেশনা- কুমার পালের ছবি। বিষয় বসু। আয়োজনে নৌকা। আজ শেষ। ‘স্পন্দন’।

নিউ সাউথ সুজাতা সদন: গ্যালারি। ৩-৮টা। সন্ধ্যা ৬-৩০। ‘সময়’ ‘শরশয্যা’। শিল্পীগোষ্ঠীর নাচিকেত। প্রথম নির্দেশনা- প্রদর্শনী। প্রতাপ অংশগ্রহণে বন্দ্যোপাধ্যায়। কান্তি চৌধুরি, ইন্দিরা হালদার, সঞ্জীব দাস, অপর্ণা মজুমদার ও তপন চক্রবর্তী। কাল শেষ।

বিড়লা অ্যাকাডেমি অব আর্ট অ্যাণ্ড কালচার: ৪-৮টা। বিড়লা অ্যাকাডেমির বার্ষিক পুরস্কারপ্রাপ্ত ছবি। ২৯ তারিখ পর্যন্ত (সোমবার ও ছুটির দিন বাদে)।

গ্যালারি ৮৮: ১১-৭টা (সোমবার ২-৭টা)। অশোক মল্লিকের অ্যাক্রিলিক ও তেলরঙের ছবি। ২৮ তারিখ পর্যন্ত (রবিবার বাদে)। চলচ্চিত্র নাচের মঞ্চে

ম্যাক্সমুলার বিড়লা ভবন: বিকেল অ্যাকাডেমি অব ৫-৩০। আর্ট অ্যাণ্ড ‘দাঁতোঁ’। কালচার: পরিচালনা- সন্ধ্যা ৬-৩০। আন্দ্রে অম্বালি ওয়াইদা। প্রহরাজের একক আয়োজনে ভরতনাট্যম। ‘আলিয়াঁস ফ্রাঁসে দ্য আবৃত্তি ক্যালকাটা’। জীবনানন্দ সভাঘর: সন্ধ্যা ৬টা। ‘ছ’ ফোঁটা গোর্কি সদন: বৃষ্টি’। সন্ধ্যা ৬টা। অংশগ্রহণে ‘ধাতুঝাড়’। বিজয়লক্ষ্মী পরিচালনা- বর্মণ, পঙ্কজ নীলোৎপল সাহা, সমীরণ মজুমদার। সান্যাল, নূপুর আয়োজনে বসু, ভাস্কর দেব ‘আইজেনস্টাইন ও পিনাকী সিনে ক্লাব’। চট্টোপাধ্যায়। আয়োজনে ‘মৃত্তিকা’।

বিবিধ

কলামন্দির (৪৮ শেক্সপিয়র সরণি, কলকাতা- ১৭): সন্ধ্যা ৬-৩০। নৃত্যনাট্য ‘চিত্রাঙ্গদা’, প্রযোজনা- ‘বিশ্বভারতী সঙ্গীত ভবন’। গানে স্বাগতালক্ষ্মী দাশগুপ্ত, রেজওয়ানা চৌধুরি বন্যা ও অভিরূপ গুহ ঠাকুরতা। আবৃত্তিতে ব্রততী বন্দ্যোপাধ্যায়। আয়োজনে ‘বিশ্বভারতী সঙ্গীত সমিতি’।

উত্তম মঞ্চ: সন্ধ্যা ৬টা ও ৭-৩০। অমর- সব্যসাচীর ছায়াবাজি।

সিগাল বুক স্টোর (স্বভূমি): ২-৯টা। পেঙ্গুঈন, ফেবার অ্যাণ্ড ফেবার, ভাইকিং, লেডিবার্ড, আই বি এইচ, ব্লুমসবেরি প্রমুখ প্রকাশকের বইয়ের প্রদর্শনী ও বিক্রয়। ১৫ তারিখ পর্যন্ত।

ইমামি ল্যাণ্ডমার্ক স্টোর: ১২-৮টা। ‘র‍্যাণ্ডম হাউস’ প্রকাশনের বইয়ের প্রদর্শনী। ১৫ তারিখ পর্যন্ত।

শনিবার বিকেল ৫টায় অক্সফোর্ড বুক স্টোর গ্যালারিতে ‘প্রকৃতি ও আমরা’ বিষয়ে দু’টি নাটিকা অভিনয় করবে এপিজে স্কুলের ছাত্রছাত্রীরা।

 অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১ 


</TEXT>
</DOC>
<DOC>
<DOCNO>1010427_pic.utf8</DOCNO>
<TEXT>


 উত্তর ২৪ পরগনার অশোকনগরে নির্বাচনী জনসভায় মমতা বন্দ্যোাপাধ্যায়। বৃহস্পতিবার ছবিটি তুলেছেন সুদীপ আচার্য। 


</TEXT>
</DOC>
<DOC>
<DOCNO>1010105_30pustak6.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 পুস্তক পরিচয় ৬.. বেস্টসেলার গত সপ্তাহে কলকাতার বইবাজারে যে সব বই জনপ্রিয়তার শীর্ষে ছিল। গল্প-উপন্যাস ও অন্যান্য বইয়ের প্রথম দশটি। 

 গল্প-উপন্যাস 

 ১. ফেলুদার একাদশ, সত্যজিৎ রায়। আনন্দ (১) 

 ২. সেই সময়, সুনীল গঙ্গোপাধ্যায়। আনন্দ (২) 

 ৩. মাধুকরী, বুদ্ধদেব গুহ। আনন্দ (-) 

 ৪. পৌষ ফাগুনের পালা, গজেন্দ্রকুমার মিত্র। মিত্র ও ঘোষ (-) 

 ৫. জনগণ, অতীন বন্দ্যোপাধ্যায়। করুণা (-) 

 ৬. মেমসাহেব, নিমাই ভট্টাচার্য। দে’জ (৪) 

 ৭. রচনাবলী ৩, আশাপূর্ণা দেবী। মিত্র ও ঘোষ (-) 

 ৮. তিস্তাপারের বৃত্তান্ত, দেবেশ রায়। দে’জ (৯) 

 ৯. এই নরদেহ, বিমল মিত্র। উজ্জ্বল (-) 

 ১০. ছোটদের একশো বছরের একশো গল্প, সম্পা: পার্থজিৎ গঙ্গোপাধ্যায়। সাহিত্য তীর্থ (-) 

 অন্যান্য 

 ১. লোহিত সাগরে হাঙর, হার্জ। আনন্দ (১) 

 ২. চরণ ছুঁয়ে যাই, শংকর। দে’জ (২) 

 ৩. পাগলী তোমার সঙ্গে, জয় গোস্বামী। আনন্দ (-) 

 ৪. নব-নীতা, নবনীতা দেবসেন। মিত্র ও ঘোষ (৩) 

 ৫. পরমপদকমলে, সঞ্জীব চট্টোপাধ্যায়। উদ্বোধন (৪) 

 ৬. আমার মেয়েবেলা, তসলিমা নাসরিন। পিপলস্‌ বুক সোসাইটি (৫) 

 ৭. তালিবান আফগান ও আমি, সুস্মিতা বন্দ্যোপাধ্যায়। পত্র ভারতী (-) 

 ৮. স্টুডেন্টস নলেজ গাইড। শৈব্যা (-) 

 ৯. বাংলা অভিধানের ক্রমবিকাশ, সরস্বতী মিশ্র। পুস্তক বিপণি (-) 

 ১০. চাণক্য সংগ্রহ, চৈতালী দত্ত। নবপত্র (-) পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010402_2ra6.utf8</DOCNO>
<TEXT>
 ১৯ চৈত্র ১৪০৭ সোমবার ২ এপ্রিল ২০০১

প্রার্থীদের কাছে প্রশ্ন আর ভোটারদের বাড়িতে প্রচার মানবাধিকার সংগঠনের স্টাফ রিপোর্টার  কলকাতা ভোটে না নেমে এই প্রথম বিধানসভা নির্বাচনের প্রচারে প্রভাব ফেলতে চলেছে মানবাধিকার সংগঠনগুলি। প্রতি এলাকার ভোটপ্রার্থীদের কাছে তারা মানবাধিকার লঙ্ঘন সংক্রান্ত কিছু প্রশ্নও রাখতে চলেছে। প্রশ্ন তোলা হবে নারী-নির্যাতনের বিষয়েও। 

সম্প্রতি মেদিনীপুর জেলার গড়বেতায় গণহত্যার ঘটনায় রাজ্য ও জাতীয় মানবাধিকার কমিশনের বিতর্কও হয়েছে। এই বিতর্কে জড়িয়ে পড়েছিল রাজ্যের প্রধান দলগুলিও। ভোটের মুখে এই সমস্ত মানবাধিকার লঙ্ঘনের ঘটনাকে সরাসরি সামনে আনতে চাইছে মানবাধিকার সংগঠনগুলি। এই ধরনের প্রসঙ্গ তুলে রাজনৈতিক হিংসার ঘটনাগুলিকে সর্বসমক্ষে তুলে ধরতে চাইছে তারা। 

এপ্রিলের মাঝামাঝি রাজ্য জুড়ে ওই প্রচার শুরু হবে। ১৯৭৭ সাল থেকে শুরু করে এ-পর্যন্ত কী ধরনের ও কতগুলি মানবাধিকার লঙ্ঘনের ঘটনা ঘটেছে, তাতে পুলিশ-সহ সরকারি কর্মী তথা সরকারের দায়িত্ব কতখানি, বাড়ি বাড়ি ঘুরে তার খতিয়ান দেবেন ওই সব সংগঠনের প্রতিনিধিরা। শাসক ফ্রন্টের বা বিরোধী পক্ষের ভোটপ্রার্থী এই বিষয়ে কতটা ভাবছেন বা আদৌ ভাবছেন কি না, এই বিষয়ে তাঁর দায়বদ্ধতা কতটা, নির্বাচনী ইস্তাহারে তার উল্লেখ রয়েছে কি না, সেই প্রশ্ন তোলা হবে। শুধু পুলিশি অত্যাচার বা হেফাজতে মৃত্যুর ঘটনা নয়, নারী-নিগ্রহ, গণপ্রহার, পরিবেশ-দূষণ এই ২৪ বছরে কী মাত্রায় হয়েছে, সেই ব্যাপারেও সচেতন করা হবে ভোটারদের। 

বিধানসভার ভোটের ঠিক আগে এই ‘পাবলিক অ্যাওয়ারনেস ক্যাম্পেন’ বা জনচেতনা প্রচার কর্মসূচির দায়িত্বে রয়েছে স্থানীয় কয়েকটি মানবাধিকার সংগঠন। গণতান্ত্রিক অধিকার রক্ষা সমিতি (এ পি ডি আর), নারী-নির্যাতন প্রতিরোধ মঞ্চ, নাগরিক মঞ্চ, ন্যাশনাল অ্যালায়েন্স ফর পিপলস মুভমেন্ট-এর পশ্চিমবঙ্গ শাখা প্রভৃতি। 

জনচেতনা প্রচার কর্মসূচিতে ২৪ বছরের বাম জমানায় মানবাধিকার লঙ্ঘন বা অত্যাচারের তথ্য তুলে ধরা হবে। সেই ক্ষেত্রে খুব স্বাভাবিক ভাবেই দায় গিয়ে পড়বে বামফ্রন্টের উপরে। নির্বাচনের ঠিক আগে যে-কোনও শাসক দল বা জোটকে অস্বস্তিতে ফেলার পক্ষ যা যথেষ্ট। 

মানবাধিকার লঙ্ঘন হিসাবে ভোটের প্রাক্কালে ওই প্রচারে মূলত চারটি বিষয় তুলে ধরা হবে। ১) হেফাজতে মৃত্যু-সহ পুলিশি অত্যাচার, ২) গণপ্রহারে মৃত্যু, ৩) মানবাধিকার সংক্রান্ত বিভিন্ন আন্তর্জাতিক আইন এই রাজ্যে কী ভাবে লঙ্ঘিত হয়েছে বা হচ্ছে, ৪) নারী-নিগ্রহ। তৈরি করা হবে একটি হ্যাণ্ডবিল বা প্রচারপত্র। রীতিমতো পরিসংখ্যান দিয়ে সেখানে বলা হবে, এই রাজ্যে পুলিশি অত্যাচারের মধ্য দিয়ে রাষ্ট্রীয় সন্ত্রাস কতটা প্রকট, ২৪ বছরে লক-আপে ক’জনের মৃত্যু হয়েছে, সে-জন্য ক’টি তদন্ত কমিশন বসেছে, সরকারের দৃষ্টিভঙ্গিই বা কী। সরকার মানবাধিকার কমিশনের কতগুলি ও কী কী সুপারিশ মেনেছে বা মানেনি। ২৪ বছরে ধর্ষণের ক’টি ঘটনা ঘটেছে, গৃহবধূ-হত্যায় পুলিশ কী ভাবে শ্বশুরবাড়ির পক্ষ নিয়ে মামলা ধামাচাপা দিয়েছে ইত্যাদি। বাম আমলে কলকারখানা বন্ধ হওয়ার ফলে শ্রমিকদের দুর্দশার চিত্রও তুলে ধরা হবে। 

আদালতের নির্দেশ সত্ত্বেও রাজ্যে গ্রেফতারের পরে ‘কাস্টডি মেমো’ দেওয়া হয় না। এই কাস্টডি মেমোকে বাধ্যতামূলক করার জন্য জনপ্রতিনিধিদের উপরে চাপ সৃষ্টি করতে চায় মানবাধিকার সংগঠনগুলি। তারা দাবি জানিয়েছে, কামতাপুরী আন্দোলন দমনে যে-সমস্ত পুলিশি ব্যবস্থা নেওয়া হচ্ছে, জনসাধারণকে তা পরিষ্কার করে জানাতে হবে। বিরোধীরা যদি ক্ষমতায় আসে, তা হলে তারা এই ব্যাপারে কী ব্যবস্থা নেবে, ভোটের আগে স্পষ্ট করতে হবে সেটাও। 


</TEXT>
</DOC>
<DOC>
<DOCNO>1010109_6pustak2.utf8</DOCNO>
<TEXT>
 ২২ পৌষ ১৪০৭ শনিবার ৬ জানুয়ারি ২০০১

 পুস্তক পরিচয় ২.. উত্থান এবং পতন, গল্প কিন্তু একটাই অনির্বাণ চট্টোপাধ্যায় ক্রাইসিস অ্যাজ কনকোয়েস্ট, জয়তী ঘোষ ও সি পি চন্দ্র শেখর। ওরিয়েন্ট লংম্যান, ১৫০.০০ 

 প্রথমে তিন দশকের কাহিনী। ১৯৬৫ থেকে ’৮০, দুনিয়ার মোট আয় বেড়েছিল গড়ে বার্ষিক ৪ শতাংশ, পূর্ব এশিয়ার (এবং প্রশান্ত মহাসাগরীয় অঞ্চলের) আয় বৃদ্ধির হার তখন ৭.৩ শতাংশ। ১৯৮০ থেকে ’৯০, দুনিয়ার আয়বৃদ্ধি বার্ষিক ৩.১ শতাংশ, পূর্ব এশিয়ার: ৭.৮। ১৯৯০ থেকে ’৯৮, দুনিয়া: ২.৪, পূর্ব এশিয়া: ৮.১। দক্ষিণ কোরিয়া, তাইওয়ান, সিঙ্গাপুর, হংকং, দ্বিতীয় দফায় মালয়েশিয়া, ইন্দোনেশিয়া, তাইল্যাণ্ডের, অংশত ফিলিপাইনেরও, শার্দূলরা চোখ ধাঁধিয়ে দিয়েছিল। নব্বইয়ের দশকের প্রথমার্ধে বৃন্দগান শোনা গেল: পূর্ব এশিয়ার অলৌকিক কীর্তি: দি ইস্ট এশিয়ান মিরাকল। 

 ১৯৯৭। পট গেল ঘুরে। পরবর্তী দু’বছরে পূর্ব এশিয়ার বিস্তীর্ণ অঞ্চলে দেখা গেল আর্থিক সংকট থেকে ক্রমে বিপর্যয়। তাইওয়ান এবং অংশত ফিলিপাইন ছাড়া শার্দূলরা সহসা আহত, কেউ কেউ মারাত্মক ভাবে, যেমন দক্ষিণ কোরিয়া। আয়বৃদ্ধির হার অকিঞ্চিৎকর বা ঋণাত্মক, ব্যাপক বেকারত্ব, সর্বত্র দেউলিয়ার ভিড়। বৃন্দগানের সুর বদলাল। বৃন্দগান ভেঙেচুরে গেল। কেউ বললেন, সাময়িক সমস্যা। কেউ বললেন, এ ভাবেই পূর্ব এশিয়ার অর্থনীতি মেদ ঝরিয়ে আরও তন্বী হবে, আরও দক্ষ। অনেকেই দোষ দিলেন বিপন্ন দেশগুলির অর্থনৈতিক ব্যবস্থাকে, বিশেষত এই সব দেশের ব্যবসায়ী ও রাজনীতিকদের ঘনিষ্ঠ সংযোগকে, যে সংযোগ প্রায়শই দুর্নীতিগ্রস্ত। তাঁরা বললেন, দুর্নীতি হটাও, দেশ বাঁচাও। 

 ব্যাখ্যা নানা রকমের পাওয়া গেল বটে, কিন্তু একটা জায়গায় প্রায় সব ব্যাখ্যাই মিলে গেল। দীর্ঘ দিনের দ্রুত উন্নয়নের ইতিহাসে সাম্প্রতিক বিপর্যয় একটা ব্যাঘাত বা বিচ্ছেদ হিসেবেই গণ্য হল। অর্থাৎ, উন্নয়নের একটা ব্যাখ্যা, বিপর্যয়ের আর একটা। উত্থানের এক গুচ্ছ কারণ, পতনের আর এক গুচ্ছ। 

 এখানেই জওহরলাল নেহরু বিশ্ববিদ্যালয়ের জয়তী ঘোষ ও সি পি চন্দ্রশেখরের মূল আপত্তি। তাঁরা বলছেন, পূর্ব এশিয়ার উত্থান এবং পতন দুটি বিচ্ছিন্ন কাহিনী নয়, একই কাহিনীর দুই পর্ব। যে প্রক্রিয়ায় দীর্ঘ দিনের ‘অলৌকিক কীর্তি’, অকল্পনীয় বিপর্যয়ও সেই প্রক্রিয়ারই পরিণাম। অর্থনীতিবিদরা একই মডেল থেকে বিভিন্ন শর্ত সাপেক্ষে বা বিভিন্ন অবস্থায় বিভিন্ন, এমনকী বিপরীত সিদ্ধান্তে পৌঁছতে পারলে বিশেষ সন্তুষ্ট হন। সেই সন্তোষ অহেতুক নয়। নানা পরিণাম একই অঙ্গে ধারণের ক্ষমতা থাকলে একটি তত্ত্ব সমৃদ্ধ হয়। ঘোষ ও চন্দ্রশেখরের বইটি পূর্ব এশিয়া নিয়ে বিস্তর আলোচনার পরেও গুরুত্বপূর্ণ এই কারণেই। 

 খুব সংক্ষেপে এবং খুব স্থূল ভাবে বললে, ঘোষ ও চন্দ্রশেখরের বলা পূর্ব এশিয়ার গল্পটা এই রকম। প্রচুর জাতীয় সঞ্চয় এবং প্রচুর বিদেশি বিনিয়োগের জোরে এই দেশগুলি আধুনিক শিল্প গড়ে তুলেছিল। সেই শিল্পের সমৃদ্ধির প্রধান ভিত ছিল রফতানি। কালক্রমে রফতানির অগ্রগতির হার কমে আসতে থাকে, সেটা অনিবার্যও ছিল। তখন এই দেশগুলি চেষ্টা করে অর্থ লগ্নির আন্তর্জাতিক কারবারের ঘাঁটি হয়ে উঠতে এবং সেই উদ্দেশ্যে অর্থ লগ্নির নিয়মকানুন শিথিল করে দেয়। তার ফলে ফাটকা পুঁজির বিশ্বজোড়া কারবার এই দেশগুলিতে ফুলে ফেঁপে ওঠে, প্রভূত বিদেশি মুদ্রা দেশের বাজারে আসে। বিশেষত নব্বইয়ের দশকে এই দেশগুলির দ্রুত আয়বৃদ্ধির পিছনে এটাই বড় কারণ ছিল। কিন্তু ১৯৯৬ থেকে রফতানির বাজার সংকুচিত হয় এবং তার পরেই ফাটকা পুঁজির মহানিষ্ক্রমণ শুরু হয়। লেখকরা বলছেন, এক বার ফাটকা পুঁজির জালে ধরা দিলে ও বিদেশি মুদ্রার লেনদেন অবাধ করে দিলে বিপর্যয় রোধ করা যায় না। 

 এখানে গল্পের শেষ নয়। একটা ছোট্ট উপসংহার আছে। বিপর্যয়ের ফলে পূর্ব এশিয়ার শেয়ার বাজারে ধস নেমেছে, অনেক বড় বড় শিল্পসংস্থা দেউলিয়া হয়ে গেছে। শস্তায় সেই সব সংস্থা কিনে নেওয়ার জন্য এগিয়ে এসেছে উন্নত দুনিয়ার লগ্নিকারীরা। বিখ্যাত শিল্পগোষ্ঠী ডেয়ুর ব্যবসাগুলি ভাগ করে দিয়ে একটা বড় অংশ বিক্রি করে দেওয়া হয়েছে, এমনকী তাদের প্রধান ব্যবসা মোটরগাড়ি তৈরিতেও জেনারেল মোটরসের দীর্ঘ ছায়া। একটু বেশি নাটকীয় ভাবে বললে, পূর্ব এশিয়া বিক্রি হয়ে যাচ্ছে। সেই পূর্ব এশিয়া, যা কিছু দিন আগেও গণ্য হত উন্নত দুনিয়ার প্রতিস্পর্ধী হিসেবে। এ কারণেই বইটির শিরোনাম: সংকট যখন দখল। 

 বিশ্ব অর্থনীতির সঙ্গে তাল মিলিয়ে চলতে গেলে সাবধানে চলা নিশ্চয় দরকার। পূর্ব এশিয়ার অভিজ্ঞতার পরে আজ কেউই বিদেশি মুদ্রা লেনদেন পুরো অবাধ করতে বলছেনও না। প্রশ্ন একটাই। ভারতের মতো দেশের সমস্যা তো আকস্মিক বিপর্যয়ের নয়, দীর্ঘমেয়াদি অনগ্রসরতার। পূর্ব এশিয়া কিন্তু সেই সমস্যা অনেক দূর কাটিয়ে উঠেছে। বিপর্যয়ের পরেও দক্ষিণ কোরিয়ার আমজনতা ভারতের চেয়ে ভাল আছেন। সেই কথাটা একেবারে ভুলে যাওয়া ঠিক কী? পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010125_aaj.utf8</DOCNO>
<TEXT>


আপনার আজকের দিনটি দিনপঞ্জিকা আবহাওয়া


</TEXT>
</DOC>
<DOC>
<DOCNO>1010102_bidesh.utf8</DOCNO>
<TEXT>


বিশ্বভারতী প্রেসিডেন্সির প্রাক্তনী ঘানার প্রেসিডেন্ট বিবাহ-বিচ্ছেদ নিয়ে ফতোয়াকে অবৈধ ঘোষণা বাংলাদেশে আলোচ্যসূচি আগে জানাক হুরিয়ত, বলল হিজবুল ছবিতে বিদেশ


</TEXT>
</DOC>
<DOC>
<DOCNO>1010118_13music2.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

 সঙ্গীত সমালোচনা ২ 

 অল্প কথায় নি প্র ইউনিভার্সিটি ইন্সটিটিউট মঞ্চে মেঘমল্লার আহ্বান জানাল বাংলা গানের নবীন প্রতিভাদের। পাশাপাশি তাঁরা সংবর্ধনা জানালেন কণ্ঠ শিল্পী অজয় চক্রবর্তী, নাট্যকার মনোজ মিত্র, অভিনেত্রী মাধবী মুখোপাধ্যায় ও পার্থ মুখোপাধ্যায়কে। অজয় চক্রবর্তী ‘যদি কণ্ঠ দাও, তব গাহি গান’ গেয়ে মাতিয়ে দিলেন সবাইকে। পশ্চিমবঙ্গের বিভিন্ন প্রান্ত থেকে খুঁজে আনা এক ঝাঁক নবীন প্রতিভাকে উপহার দিল মেঘমল্লার। এদের মধ্যে লাভপুরের প্রজ্ঞাপরমা দে, জলপাইগুড়ির মুনমুন চৌধুরি, বাদু-র অমৃতা বন্দ্যোপাধ্যায়, মেদিনীপুরের দেবাশিস চক্রবর্তী ও বেলপুকুরের শুক্লা বসু। সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010108_6music1.utf8</DOCNO>
<TEXT>
 ২২ পৌষ ১৪০৭ শনিবার ৬ জানুয়ারি ২০০১

 সঙ্গীত সমালোচনা ১ নন্দন-এ রোম্যান্টিক আমজাদ আশিস চট্টোপাধ্যায় 

 কবিতা উৎসব কমিটি আয়োজিত অনুষ্ঠানে সরোদে কাব্যরস ওস্তাদ আমজাদ আলি খাঁকে আমন্ত্রণ জানিয়ে এনে নন্দন-এ তাঁর বাজনার অনুষ্ঠান করার নেপথ্যে বাংলা উৎসব কমিটির মূল অভিপ্রায় ছিল রাজ্য সরকারের তহবিলে বন্যাপীড়িতের কল্যাণার্থে কিছু অর্থ সংগ্রহ করা। তথ্যটি জানালেন সুনীল গঙ্গোপাধ্যায়। আমজাদ ও তাঁর সহযোগী তবলিয়া সুখবিন্দর সিংহের হাতে মুখ্যমন্ত্রী বুদ্ধদেব ভট্টাচার্য পুষ্পস্তবক তুলে দিয়ে স্বাগত জানাবার পর বাজনার শুরু। পরিবেশিত রাগ ঝিঁঝিট। আদ্যন্ত সুরসিক্ত আলাপে গীতিকবিতার পেলবতা ছিল। যে-কাব্যলালিত্যে আলাপ মজে ওঠে তারই সম্প্রসারণ জোড়ে। ছন্দের চাঞ্চল্য, স্বরের বিচিত্র গ্রন্থনা যা জোড় সাধারণত দাবি করে তারও কোনও ঘাটতি ছিল না। কবিতা উৎসব কমিটির উদ্যোগে আয়োজিত অনুষ্ঠান বলেই বোধহয় শিল্পী তাঁর বাজনায় কাব্যরসের প্রাধান্য দিতে তৎপর হয়ে পড়েন। পিতৃবাক্য উচ্চারণ করে তিনি এ সম্পর্কে স্পষ্ট একটি দ্রুত বন্দিশে মনোনিবেশ করেন। এর পর আমজাদ তাঁর মা-র নামানুসারে রচিত একটি বন্দিশ শোনান। বন্দিশটির নামকরণ করেছেন ‘রাহাত’ কোষ। চলনটি আরোহনে সা গা (কো) মা ধা (কো) নি সা অবরোহণে সা নি ধা (কো) মা, গা (কো) মা রে সা। অর্থাৎ অবরোহণে শুদ্ধ রেকাবের সংযোজন বক্র। ধরতাইটা শুনলে চন্দ্রকোষ বলে মনে হয়। পরে অবশ্য এমনটা আর লাগে না। প্রথমার্ধের মতো দ্বিতীয়ার্ধেও একটা কাব্যিক, রোম্যান্টিকতায় টইটম্বুর আবহ গড়ে ওঠে। সুখবিন্দর খানদানি পুরব বাজের তবলা সরোদের সঙ্গে চমৎকার সঙ্গতি রাখে। বাঁয়া এবং তবলার সুষম সম্পর্ক এবং তেহাইয়ের সৌকর্য বিশেষ প্রশংসনীয়। সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010102_2edit4.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

প্রবন্ধ ২.. পানীয় জল ও পানযোগ্য জল কর্মসূচি অনেক, কিন্তু কাজ? কল্যাণ বসু বছর তিনেক আগে স্বাধীনতার পঞ্চাশ বছর পূর্তি নিয়ে দেশ জুড়ে যখন উদযাপন-উন্মাদনা তা দেখে এক বিখ্যাত চিকিৎসক বলেছিলেন, স্বাধীনতার সুবর্ণজয়ন্তী নিয়ে এত মাতামাতি অথচ এই ৫০ বছরে আমরা পানীয় জলকেই পানযোগ্য করে তুলতে পারিনি। কথাটা, অদ্ভুত শোনালেও, নির্ভুল। পানীয় জল মাত্রই পানযোগ্য নয়। একটা গুরুত্বপূর্ণ গবেষণার হাত ধরে এই ভয়াবহ সত্যটি যাচাই করা যেতে পারে। বিখ্যাত আন্তর্জাতিক জার্নাল ‘অ্যানালিস্ট’ কয়েক বছর আগে পশ্চিমবঙ্গের ছ’টি জেলার ভূগর্ভস্থ জলে আর্সেনিক দূষণকে ‘পৃথিবীর মধ্যে বৃহত্তম আর্সেনিক দুর্যোগ’ ঘোষণা করে কয়েকটি মর্মান্তিক তথ্য জানিয়েছিল। যেমন, ওই সব জেলার বিভিন্ন স্কুলের ৫১টি নলকূপ থেকে ৩০,০০০-এর বেশি ছাত্রছাত্রী দৈনিক আর্সেনিক যুক্ত জল পান করে গেছে এবং ওই সব জলে আর্সেনিক মাত্রা ছিল লিটার-প্রতি ০.০৬৪- ০.৮৪৪ মিলিগ্রা., যা কিনা বিশ্ব স্বাস্থ্য সংস্থা বা ‘হু’-এর বেঁধে দেওয়া তদানীন্তন সহন-সীমা ০.০৫ মিলিগ্রা/লি. থেকে বেশি। শুধু তা-ই নয়, ওই সব জেলার বিভিন্ন বাজার এবং মিষ্টির দোকানের নলকূপের মাত্রাতিরিক্ত আর্সেনিকযুক্ত জল ২৮,০০০-এরও বেশি লোক দৈনিক পান করেছে। কাজেই পানীয় হিসেবে ব্যবহৃত জল মাত্রই পানযোগ্য নয়, বরং অনেকক্ষেত্রেই বিষতুল্য। 

‘হু’ ১৯৮৪-তে ‘গাইডলাইন ফর ড্রিংকিং ওয়াটার কোয়ালিটি’ প্রকাশ করেছিল। সেটি পরিমার্জিত হয়ে ১৯৯৩-এ প্রথম খণ্ড এবং ১৯৯৪-এ দ্বিতীয় খণ্ড (দ্বিতীয় সংস্করণ) প্রকাশিত হয়। সেখানে জলের পানযোগ্যতা নির্ধারণের জন্য চারটি মাপকাঠির কথা বলা হয়েছে: (১) গ্রহণযোগ্যতা (যেমন, স্বাদ, গন্ধ, বর্ণ, তাপমাত্রা ইত্যাদি), (২) জীবাণুর উপস্থিতি (যেমন, ভাইরাস, ব্যাকটেরিয়া, প্রোটোজোয়া ইত্যাদি), (৩) রাসায়নিক চরিত্র (বিভিন্ন অজৈব বা জৈব যৌগ বা তাদের আয়ন-এর উপস্থিতি), (৪) তেজস্ক্রিয়া (জলে সহন-মাত্রা আলফা ও বিটা ক্রিয়ার ক্ষেত্রে লিটার-প্রতি যথাক্রমে ০.১ এবং ১.০ বেকারেল)। 

এই মাপকাঠিতে ফেললে দেখা যাবে পানীয় জল হিসেবে তৃতীয় বিশ্বে যা ব্যবহৃত হয় তা প্রায় কোথাওই পানযোগ্য নয়। আবার এই সীমা নির্ধারণেরও কিছু সীমাবদ্ধতা আছ। যেমন, কিছু দিন আগেও জলে আর্সেনিকের মাত্রা ‘হু’ ঠিক করে দিয়েছিল লিটার-প্রতি ০.০৫ মিলিগ্রা., যা বর্তমানে হয়েছে লিটার-প্রতি ০.০১ মিলিগ্রা.। আবার সহনশীলতা ব্যক্তি-সাপেক্ষ। যেমন, আর্সেনিকযুক্ত জল পান করে এই রাজ্যে যাদের শরীরে বিষক্রিয়া দেখা দিয়েছে তাদের সমমাত্রায় আর্সেনিকযুক্ত জল পান করেও আলাস্কার ফেয়ারব্যাংকস-এর অনেক লোকেরই কোনও প্রতিক্রিয়া দেখা যায়নি। 

‘নিরাপদ জল’-এর ধারণা অনেকটা ক্রমবিবর্তনের ধারায় স্বাস্থ্য সম্পর্কে আধুনিক ধারণায় পৌঁছনোর মতো। ‘হু’ স্বাস্থ্যকে চিকিৎসাবিজ্ঞান সংক্রান্ত সঙ্কীর্ণ ধারণার গণ্ডি থেকে মুক্ত করে আর্থসামাজিক দিকটিকেও জড়িয়ে নেয়। তাই ‘হু’-এর সংবিধানের মুখবন্ধে বলা হয়েছে: HEALTH IS A STATE OF COMPLETE PHYSICAL, 

infirmity. একই ভাবে জলের পানযোগ্যতার সঙ্গে স্যানিটেশন ও সহজলভ্যতার দিকটি যুক্ত হয়ে ‘নিরাপদ জল’-এর ধারণাটি গড়ে উঠেছে। তাই জল এবং স্যানিটেশন বিষয়ক ‘হু’-এর একটি ফ্যাক্টশিটে বলা হয়েছে: Safe water 

প্রথমে আসা যাক স্যানিটেশন বিষয়ে। ভারতে জল সরবরাহ এবং স্যানিটেশনের জাতীয় কর্মসূচি বা এন ডব্লু. এস. এস. পি ঠিক হয় ১৯৫৪ সালে, ১৯৮১ সালে ভারত সরকার গ্রহণ করে ‘আন্তর্জাতিক পানীয় জল সরবরাহ ও স্যানিটেশন দশক’ (১৯৮১-৯০) কর্মসূচি বা আই. ডি. ডব্লু. এস. এস. ডি. পি.। এই কর্মসূচিতে শহর গ্রাম নির্বিশেষে জলের জন্য ১০০ শতাংশ আওতায় আনা লক্ষ্যমাত্রা স্থির হলেও স্যানিটেশনের ক্ষেত্রে শহর ও গ্রামাঞ্চলকে যথাক্রমে ৮০ ও ২৫ শতাংশ আওতায় আনা লক্ষ্যমাত্রা ধার্য হয়। উপযোগী জল সরবরাহের ক্ষেত্রে লক্ষমাত্রার দিকে অনেকটা এগোলেও স্যানিটেশন অনেকটা পিছিয়ে থাকার কারণে ভারত উপযোগী জল সরবরাহে অন্যান্য দক্ষিণ-পূর্ব এশীয় দেশগুলির তুলনায় এগিয়ে থেকেও ‘নিরাপদ জল’-এর ধারণায় কিন্তু পিছিয়ে। সঙ্গের সারণি দেখুন। 

এ বার আসা যাক সহজলভ্যতার প্রশ্নে। জলের লাইনে দীর্ঘ প্রতীক্ষা আর দীর্ঘ পথ আসা-যাওয়ার পর একমাত্র পানযোগ্য জল ঘরে পৌঁছলেও তাকে আর নিরাপদ জল বলা যাবে না। শ্রম আর সময়ের অপচয়ই এ ক্ষেত্রে ‘নিরাপদ’ বিশেষণটিকে শুষে নেয়। ভারত সরকার কতগুলি গ্রামকে ‘সমস্যার গ্রাম’ বা ‘প্রবলেম ভিলেজ’ আখ্যা দিয়েছে, যেখানে 

১. জলের উৎস ১.৬ কিলোমিটারের মধ্যে থাকবে না, অথবা 

২. ১৫ মিটারের কম গভীরতায় জল পাওয়া যাবে না, অথবা 

৩. জলে থাকবে অতিরিক্ত লোহা, ফ্লুওরাইড, অন্যান্য লবণ ও বিষাক্ত মৌল, অথবা 

৪. যেখানকার জলে কলেরা এবং বিশেষ ধরনের কৃমি সংক্রমণের সম্ভাবনা থাকবে। 

‘প্রবলেম ভিলেজ’ হওয়ার প্রথম দু’টি শর্তে, দেখা যাচ্ছে, নিরাপদ জলের ধারণা কিছুটা প্রচ্ছন্ন আছে। 

গ্রামে সাধারণত মেয়েরাই জল সংগ্রহ করে। এর জন্য তাদের বিপুল শ্রম ও সময় অপচয় হয়। নারীবাদীরা শাখা-সিঁদুর, ঘোমটা-বোরখা ইত্যাদি বিষয়ের ফাঁকে ফাঁকে এই বিষয়টির দিকেও তো সামান্য নজর দিতে পারেন। 

‘ভিশান ২১’-এর অধীনে নেপালের মহাদেবস্থান বিদ্যালয়ের অষ্টম ও নবম শ্রেণীর ছাত্রীদের মধ্যে ‘ভবিষ্যতের জল’ নিয়ে একটা সমীক্ষা চালানো হয়। বালিকাদের দর্শনে নিরাপদ জলের বিষয়গুলি (পানযোগ্যতা, স্যানিটেশন, সহজলভ্যতা) ছাড়াও কিছু সদর্থক দিকের খোঁজ পাওয়া গেছে। যেমন তারা মনে করে বাড়িতেই জলের ব্যবস্থা থাকলে মেয়েরা বাড়িতে পড়াশোনায় বেশি সময় দিতে পারবে এবং মহিলারা সন্তান, ঘরদোর পরিষ্কার পরিচ্ছন্ন রাখতে পারবে। 

জল ও স্যানিটেশন নিয়ে ভারত সরকারের চিন্তার অন্ত নেই। সেই ’৫৪তে এন. ডব্লু. এস. এস. পি দিয়ে শুরু, ’৭২-এ তারই পরিপূরক হিসেবে ‘ত্বরান্বিত গ্রামীণ জল সরবরাহ কর্মসূচি’, ’৮১তে আই. ডি. ডব্লু. এস. এস. পি. ডি ইত্যাদি কত কী! আবার প্রতিটি পরিকল্পনায় এই খাতে ব্যয় বেড়েই চলেছে। যেমন, ষষ্ঠ (’৮০-৮৫), সপ্তম (’৮৫-৯০), বার্ষিক (’৯০-’৯১) বার্ষিক (৯১-৯২) এবং অষ্টম (’৯২-৯৭) পরিকল্পনায় এই খাতে ব্যয় যথাক্রমে ৩,৯২২.০২ কোটি, ৬,৫২২.৪৭ কোটি, ১,৮৭৬.৮০ কোটি, ২,৫১৪.৪০ কোটি এবং ১৬,৭১১.০৩ কোটি টাকা। অথচ প্রতি বছর গরম পড়তে না পড়তেই জল সংগ্রহের জন্য শ্রম ও সময় অপচয়ের অমানবিক চিরপরিচিত দৃশ্য! 


</TEXT>
</DOC>
<DOC>
<DOCNO>1010128_28rabipro.utf8</DOCNO>
<TEXT>
 ১৪ মাঘ ১৪০৭ রবিবার ২৮ জানুয়ারি ২০০১

 রবিবাসরীয় প্রবন্ধ গায়ত্রী মন্ত্রের বদলে ইলিয়াড জপি অগ্নি রায় 

 ছবি: অনুপ রায় ‘গির্জা শূন্য, ফাঁকা রাস্তাঘাট, কোর্টকাছারি/ রা কাড়ছে না কাকপক্ষীও/ দোকান দাঁড়িয়ে আছে ক্রেতার বিহনে/ শহরে আজ জনপ্রাণী উধাও/ কারণ কলকাতায় এখন দুর্গোৎসব।’ 

 রূপকথা মনে হলেও ইংরেজ কবির লেখা এই পদ্যটি কিন্তু একটি বিশেষ সময়কে যথার্থই তুলে ধরেছে। এই ছবিটি অবশ্য কলকাতার আদ্যিকালের নয়, তবে একেবারে হাল আমলেরও নয়। পুজোয় দিনকয়েক ছুটির সুযোগে, সাহেবরা এবং তাঁদের দেখাদেখি বাঙালি বড়লোকরা যখন ছুটি কাটাতে দার্জিলিং-সিমলা বেড়াতে যাওয়া শুরু করেছিলেন, এই বিষাদ-স্ত্রোত্রটি তখনই রচিত হয়। অর্থাৎ, এটি উনিশ শতকের শেষদিকের ছবি। 

 তার আগে কিন্তু বিষয়টি ছিল একদমই অন্যরকম। ১৮৪০ সালের বিখ্যাত দশ নম্বরী আইন পাস হওয়ার আগে পর্যন্ত এই উৎসব যতটা ছিল নেটিভদের, তার থেকে বোধহয় বেশি ছিল কোম্পানিরই। সে তিনি লাটবাহাদুরই হোন, কী স্বয়ং এন্টালি। দুর্গাপূজায় শহর ছাড়ার কথা কেউ ভাবতেও পারতেন না। কলকাতার পুজো মানে প্রকারান্তরে তা ছিল কোম্পানিরই পুজো। মরসুম পড়তেই কলামের পর কলাম জুড়ে ইংরেজি কাগজে থাকত সে সবের বিস্তৃত বিবরণী। ১৮১৯ সালের ‘ক্যালকাটা জার্নাল’-এ লেখা হয়েছিল ‘এমন সব সুগায়িকাদের নিয়ে আসা হচ্ছে যাঁদের কখনও চোখেই দেখেনি এই প্রেসিডেন্সি। নিকি নাচবে। বিপুল অর্থব্যয়ে নিয়ে আসা হচ্ছে মনোহারিণী নুরবকসকে।’ 

 কোম্পানির এক কর্মচারী দুর্গোৎসব করতেন নিজের টাকায়। নাম জন চিপস। ১৭৮২ সালে কোম্পানির রাইটার হিসাবে তিনি প্রথম যখন কলকাতায় পা দেন, তখন তাঁর বয়স মাত্র ষোলো। পরে তিনিই হন বীরভূমের প্রথম কমার্শিয়াল এজেন্ট। কোম্পানির সেখানে তুলা-রেশম-লাক্ষার জমজমাট ব্যবসা তো ছিলই, চিপস তার সঙ্গে জুড়লেন ব্যক্তিগত ব্যবসাও। রায়পুরের লর্ড সিংহ বংশের শ্যামকিশোর ছিলেন চিপসের দেওয়ান। 

 বেশ কিছুদিন কেটে যাওয়ার পর চিপসের ব্যবসা আদৌ না জমায় তিনি শ্যামকিশোরের পরামর্শে গত্যন্তর না দেখে দুর্গোৎসব করলেন। সুরুলে কোম্পানির কুঠিতে ধূমধাম করে পুজো হত। ব্যবসায়ে তাঁর কতটা শ্রীবৃদ্ধি হয়েছিল সে প্রসঙ্গ স্বতন্ত্র, কিন্তু শারদোৎসবে খরচ হত পঞ্চাশ হাজার টাকা! এ ছাড়া মহারাজা নবকৃষ্ণর পুজো তো ছিলই। যেখানে যেতেন লর্ড ক্লাইভ স্বয়ং। ফ্যানি পার্ক্স ১৮২৩ সালে কলকাতার এক ধনী বাঙালির গৃহে দুর্গোৎসবে নিমন্ত্রিত হয়ে এসেছিলেন। উৎসবের যে-বিবরণ তিনি দিয়েছেন তা বেশ উপভোগ্য। সে কালের নামজাদা কোম্পানি গান্টার অ্যাণ্ড হুপার, খাদ্য সরবরাহের ভার নিয়েছিল। সাহেব অতিথিদের জন্য ব্যবস্থা করা হয়েছিল লিটার লিটার ফরাসি মদ ও চাঁই চাঁই বরফ। সাহেব ও বাঙালি বাবুরা মৌজ করে, আরামকেদারায় বসে, হিন্দুস্থানি গানের সঙ্গে ইংরেজি সুরের মিশ্রণে তৈরি গান শুনেছিলেন। মহারাজা নবকৃষ্ণের বাড়ির দুর্গোৎসব সম্পর্কে কেরী সাহেব বলেছেন, বিচিত্র ভাবভঙ্গি অনুকরণ করে রঙ্গরসিকতা করা হত প্রধান বিদেশি জমিদার ও দেশী জেন্টুদের খুশি করার জন্য। 

 পরে অবশ্য বিভিন্ন আন্দোলন আর ইয়ংবেঙ্গলের দাপটে এই পুূজার ধূমধাম কমে আসে। ১৮৩৭ সালে বন্ধ হয়ে গেল হিন্দুর উৎসবে তোপ দাগা। অবশেষে ’৪০ সালে এল সেই কুখ্যাত দশ নম্বরী আইন। যার মর্ম: নেটিভরা প্রজা। আমরা রাজা। তাদের ধর্মের সঙ্গে আমাদের কোনও সম্পর্ক নেই। ব্যস, খেল খতম। কোম্পানির দেওয়া বায়ু চুপসে পুজোর বেলুন আবার যে কে সেই। 

 বড়দিন-দুর্গোৎসবের মোচ্ছব, বাঈনাচ, বেড়ালের বিয়ে, পায়রা ওড়ানো, বেশ্যাপালন এই সবই বাঙালিকে বুঁদ করে রেখেছিল প্রায় গোটা একটা শতাব্দী। এবং এই সব কিছুই যেন সেই একই অন্ধকারের গর্ভজাত। যেখানে নিজের সংস্কৃতির কোনও উন্মোচন নেই, আছে বিদেশের দুর্বল, বিকৃত অনুকরণ। 

 ‘আমার শহর নয়কো তেমন বুড়ো/ পুরাকালের অস্থিমুদ্রা চৈতবিহার কিছু / পাবে না তার কোথাও মাটি খুঁড়ে/ হঠাৎ কখন নদীর ধারে ব্যাপারীদের নায়ে/আমার শহর নেমেছিল কাদামাখা পায়ে’ উচ্চারণ প্রেমেন্দ্র মিত্রর। 

 কাদায় কাদা বাড়ে। অন্ধকার আরও বড় অন্ধকারকে নিমন্ত্রণ করে আনে। ইউরোপিয়ান সংস্কৃতির স্বর্ণ-সম্ভাবনাকে ঠেলে সরিয়ে বাঙালি সাহেব হতে গিয়েছে অষ্টাদশ শতক জুড়ে। তাই, তার ফল যেখানে যেমন ফলবার ফলেছে। 

 বঙ্কিমচন্দ্রের একটি প্রাসঙ্গিক গল্পে আসা যাক। এক ইংরেজ-অন্ধ বাঙালিবাবুর সঙ্গে তাঁর স্ত্রীর সাহিত্যবিষয়ে এক রংদার তর্ক হয়েছিল। স্ত্রীকে দিনের পর দিন বাঙলা বইতে বুঁদ হয়ে থাকতে দেখে ইংরেজ-নবীশ বাবুটি আর থাকতে না পেরে বলেই ফেললেন যে, এই ছাইভস্ম বাঙ্গলা পড়ার চেয়ে ছুঁড়ে ফেলে দেওয়াই ভাল। এগুলি তো ইমমরাল, অবসিন ও ফিলদি। পরপর এতগুলি কঠিন কথা স্ত্রীর যে হজম হল না, তা না বললেও চলে। মরাল যে রাজহংস নয়, তা বুঝতে কিছু সময় খরচ হওয়ার পর স্ত্রী বললেন বই-এ কাটলেট, ব্র্যাণ্ডি ও বিধবা বিবাহ সব কিছুরই প্রসঙ্গ রয়েছে। তা হলে তা কম কীসে। মানতে নারাজ বাবুটি। ওই বই পড়লে চরিত্র হানি হয় তাঁর মত। অনেকক্ষণ সহ্য করার পর স্ত্রী প্রতিবাদ করে উঠলেন, ‘‘আর আপনি যে বোতল বোতল ব্র্যাণ্ডি মারেন। আপনার বন্ধুবর্গ ডিনারের পর যে ভাষায় কথাবার্তা কন, শুনিতে পাইলে খানসামারাও কানে আঙ্গুল দেয়। আপনি যাদের বাড়িতে মুর্গিমটনের শ্রাদ্ধ করে আসেন, পৃথিবীতে এমন কুকাজ নেই যে তারা ভিতরে ভিতরে করে না।’’ এইভাবে তর্ক এগোতে থাকে। বাবুর বক্তব্য, বাঙলা পড়ে ছোটলোকরা। polished SOCIETY-তে, সাহেবদের কাছে ওসবের কোনও কদর নেই। 

 স্ত্রী-র ইংরেজি-অনভ্যস্ত কানে কথাটি শোনালো পালিশ-ষষ্ঠী। নির্বিবাদে তিনি জানতে চাইলেন, মাতৃভাষার উপর পালিশ-ষষ্ঠীর এত রাগ কেন? বাবুও ছাড়ার পাত্র নন। অপরূপ যুক্তি দিলেন মা কবে মরে ছাই হয়ে গিয়েছেন, তাঁর ভাষার সঙ্গে এখন আর সম্পর্ক কী? বহু তর্ক-বিতর্কের পর ওই বাবুকে একটি বাংলা বই পড়ানো গেল। বইটি কিছুটা আদিরসাত্মক। পড়ার পর স্বামী বললেন, বেড়ে! বাংলায় যে এমন বই হয়, তাই জানতাম না। স্ত্রী সদর্পে জানালেন যে, তাঁর স্বামীর ‘পালিশ ষষ্ঠী’র তুলনায় তাঁর চাপড়া ষষ্ঠী, শীতল ষষ্ঠী অনেক গুণ ভাল! 

 হিন্দু কলেজ তৈরির আগে এই শহরে ইংরেজি শিক্ষা যে কী বেগে চলছিল, সে ব্যাপারে অজস্র মজার মজার গল্প ছড়ানো রয়েছে। 

 রাজা স্যর রাধাকান্ত দেব বাহাদুরকে একজন ইংরেজি পড়াতেন। তিনি যখন পড়াতে অাসতেন, তখন তাঁর পরনে থাকত জড়ির জুতো ও মালা! 

 Thomas dyche-র স্পেলিং বুক-ই ছিল ইংরেজি পাঠ্য বই। বাঙালির একাংশ যাকে বলত তামিস ডামিস। ডিস প্রণীত স্পেলিং বুক, স্কুলমাস্টর ইত্যাদি ছিল জনপ্রিয়। এ ছাড়া ছিল কামরূপা। কেউ আর একটু বেশি পড়লে, আরবি নাইট পড়তেন। যিনি রয়েল গ্রামার পড়তেন লোকে ভাবত তাঁর মতো বিদ্বান আর কেউ নেই। 

 গ্রামার, লজিক, ও রিওটরিক অর্থাৎ, ব্যকরণ, ন্যায় ও অলঙ্কার এই তিন বিষয়ে তখন বেশ কিছু বই লেখা হয়েছিল। তাদের নাম পোর্ট রয়্যাল গ্রামার, রয়্যাল লজিক, ইত্যাদি। লোকে বলত, রয়েল গ্রামার ময়াল সাপ। তখন ইংরেজি জানার মাপকাঠি ছিল কে কত বানান জানে। এখন যেমন কোনও সামাজিক অনুষ্ঠানে পরস্পরের দেখা হলে দেশের রাজনীতি, আবহাওয়া, বড়জোড় হাল আমলের নাটক-উপন্যাস-সিনেমা নিয়ে অালোচনা হয়, তখন বিয়ে বাড়িতে রীতিমত আলোচনা বসত ইংরেজি শব্দের বানান নিয়ে। ‘হ্যালো হাউ ডু স্পেল নেবুচাটনেজার?’ ইংরেজিওয়ালারা এই সব সভায় পরস্পর এই বলে নাম জিজ্ঞাসা করতেন, ‘হোয়াট ডিনোমিনেশন পুট ইয়োর পাপা?’ 

 ইংরেজি অভিধান মুখস্থ করার সে এক ধূম লেগেছিল সে সময়। ডিকশনারি মুখস্থ করা যে কী বিষম বেদনাবহ একখানা কাণ্ড! যে যত বেশি মুখস্থ করতে পারবে, সে তত বেশি বিদ্বান। মুখস্থ তো ঠিক নয়, সাবেকি ভাষায় ঘোষাণো। ঘোষাণোর অর্থ পয়ার ছন্দে গ্রথিত, কোনও দ্রব্য শ্রেণীর অন্তর্গত সমস্ত ইংরেজি দ্রব্যের নাম সুর করে মুখস্থ বলা। 

 এক স্কুল পরিদর্শক স্কুলে গিয়েছেন। স্কুল মাস্টার তাঁকে প্রশ্ন করলেন কী ঘোষাব? গার্ডেন (garden) ঘোষাব না স্পাইস(spice) ঘোষাব? অর্থাৎ, উদ্যানজাত সকল দ্রব্যের নাম মুখস্থ বলাবো, না মশলার নাম বলাবো? পরিদর্শক হয়তো জানতে চাইলেন গার্ডেনের কথা। ব্যস আর যায় কোথায়। সর্দার পোড়ো অমনি চেঁচিয়ে উঠল, ‘পম্‌কিন্‌ লাউ, কুমড়ো।’’ সকলে চেঁচিয়ে উঠল ‘পম্‌কিন লাউ কুমড়ো’। সর্দার বলল, কোকোম্বর (CUCUMBER) শসা, সবাই সেই ধুয়ো তুলল। সর্দার পোড়ো: ব্রিঞ্জেল (brinjal) বার্তাকু, সবাই: ব্রিঞ্জেল বার্তাকু! সর্দার পোড়ো: প্লোম্যান (ploughman) চাষা। সমস্ত শব্দগুলিকে এক করলে দিব্যি একটা কবিতা দাঁড়িয়ে যাচ্ছে। 

 ‘পম্‌কিন লাউ কুমড়া, কোকোম্বার শসা।/ ব্রিঞ্জেল বার্তাকু, প্লোম্যান চাষা।’ কখনও কখনও সঙ্গীত আকারে ইংরাজি শব্দের বাংলা অর্থ বসানো হত। যে রকম খাম্বাজ রাগিণী ও ঠুংরি তালে একটি ছড়া খুবই জনপ্রিয় ছিল তখন 

 ‘নাই (nigh) কাছে, নিয়র (near) কাছে, নিয়রেস্ট (nearest) অতি কাছে।/ কট(CUT) কাট্‌, কট্‌ (cot) খাট্‌, ফলোয়িং (folloing) পাছে।’ 

 রাজনারায়ণ বসু একটি মজার গল্প শুনিয়েছেন। এক ইংরেজ-নবীশ তাঁর বাবার শারীরিক অবস্থার কথা বলতে গিয়ে জানাচ্ছেন, ‘‘আমার ফাদার ইয়েস্টারডে কিছু আনওয়েল হওয়াতে ডক্টরকে কল করা গেল। তিনি একটি physic দিলেন। তা বেশ operate করেছিল four five time MOTION হলো, অদ্য কিছু BETTER বোধ কচ্চেন।’’ 

 এখনকার চৌরঙ্গি থেকে কেল্লা পর্যন্ত ছিল ইংরেজদের বাড়িঘর, ক্লাব, আমলাদের বাস। আর উত্তরে চলে এলে বাঙালিদের বাড়িঘর। বাঙালি, রাজা, মহারাজারাও এখানে থাকতেন, মধ্যবিত্ত বাঙালিরাও ছিলেন। এ দু’য়ের মাঝখানে জলচল আরম্ভ হয়েছিল বাণিজ্যের স্বার্থেই। দু’পক্ষই বুঝতে পেরেছিল কাউকে বাদ দিয়েই কেউ বাঁচতে পারবে না। তার পাশাপাশি নেটিভরা নিজেদের প্রয়োজনে ইংরাজি শিখতে শুরু করে। বিচ্ছিন্নভাবে কিছু চেষ্টাও শুরু হয়। সুপ্রিম কোর্টের কেরানি রামরাম মিশ্র প্রথমে কিছু ইংরেজি শব্দ আয়ত্ত করলেন। হয়তো কিছু বাক্যও রচনা করতে পারতেন। পরে তিনি নিজেই খুললেন ইংরেজি শিক্ষার টিউটোরিয়াল হোম। মাসে ৪ টাকা দিয়ে ওই স্কুলে পড়ার সুযোগ পাওয়া যেত। আনন্দীরাম ডস (দাশ) আরও একটু এগিয়ে গেলেন। তাঁর সংগ্রহে সম্ভবত ইংরেজি শব্দ আরও বেশি ছিল। এরপর এ কর্মে এলেন রামলোচন নাপিত এবং কৃষ্ণমোহন বসু। এঁরা রীতিমত ইংরেজি শিক্ষক হয়ে উঠলেন। তার ফলে রুজিরোজগারও বেড়ে গেল। তাঁরা একটা স্ট্যাটাসও পেলেন। 

 ডি এল রায় তাঁর হাসির গান গ্রন্থে রিফর্মড হিন্দুজ কবিতায় লিখছেন 

 ‘যদি জানতে চাও আমরা কে/ আমরা রিফর্মড হিন্দুজ/ আমাদের চেনে না কে যে/ শিওরলি হি ইজ অ্যান অফুল গুজ / কেন না আমরা রিফর্মড হিন্দুজ।’ 

 একটি প্রান্তিক উদাহরণ দেওয়া যাক। অসুস্থ ছেলে যন্ত্রণায় ছটফট করতে করতে বেঘোরে ওয়াটার ওয়াটার বলে চেঁচাচ্ছে। কিন্তু বাড়িতে ওয়াটার কথাটার মানে বুঝবে কে? যা হওয়ার তা হল। মৃত ছেলের দিকে তাকিয়ে ক্রন্দসী মা: ‘‘কী পড়া পড়াইলাম তোরে, হট্টার হট্টার করি প্রাণ দিলি।’’ 

 হয়তো এভাবেই চলত সব কিছু। প্রাচ্য ও প্রতীচ্যের সার্থক রংমিলন্তির ফলে এ দেশে রেনেসাঁর রামধনু যদি জানলা গলে না এসে পড়ত। স্যার জন হাইড ইস্ট ও ডেভিড হেয়ার এই দুই সাহেবের পরিশ্রমে ও উৎসাহে মোড় ঘুরে যায় এখানকার ইংরাজি তথা পাশ্চাত্য সংস্কৃতির অনুপ্রবেশের। তৈরি হয় ‘হিন্দু কালেজ’। এবং এই কলেজকে কেন্দ্র করেই গড়ে ওঠে এমন এক আন্দোলন, যা বহু যুগের সামাজিক, সাংস্কৃতিক, সংস্কারের অন্ধকারকে ঠেলে জিওল মাছের মতো মাথা তুলতে চায় সূর্যের দিকে। এই আন্দোলনের দ্রোণাচার্য যদি হন হেনরি লুই ভিভিয়ান ডিরোজিও, তা হলে একলব্য ছিলেন মধুুসূদন দত্ত; যাঁর উল্লেখ ছাড়া বাঙালির সাহেব হওয়ার এই আখ্যান হয়ে যাবে রক্তহীন। তাঁর প্রসঙ্গে পরে আসা যাবে। 

 ইতালিয়ান পিতার সন্তান ডিরোজিও ছিলেন কালেজের চতুর্থ শিক্ষক। বাংলাদেশে জন্মানোর ফলে তিনি যে ভিনদেশি, এই সত্য তিনি ও তাঁর ছাত্রদের একদিনের জন্যও মনে পড়েনি। সমস্ত দেশজ কুসংস্কারের উপর পা রেখে নৃত্য করেছিলেন ডিরোজিওর ভাবশিষ্যরা। এঁরা অনেকেই মনে করতেন একটি গ্লাস মদ খাওয়া ও খানা খাওয়া জ্ঞানালোক সম্পন্ন মননের কর্ম। এবং কুসংস্কারকে দশ গোল দেওয়ার সমান। 

 সবাই যে সুরার সমুদ্রে হাবুডুবু খেয়ে গেছেন বা গোমাংস খেয়েই সময় কাটিয়ে দিয়েছেন, তা একেবারেই ঠিক নয়। পরবর্তী সময় হিন্দু কলেজ কেন্দ্রিক এই ইয়ংবেঙ্গলিদের উত্থানকে বাংলা তথা ভারতের নবজাগরণের সাধনপীঠ বলেই ইতিহাস মনে রেখেছে। পাশাপাশি কালেজ বয় মানেই যে জ্ঞানতাপস নয়, সে কথা বলাই নিস্প্রয়োজন। অধ্যয়নং তপোঃ বিষয়টি সেকালেও ছাত্ররা কানে তুলেছিলেন বলে মনে হয় না। ক্যালকাটা গেজেটের পাতা খুঁজে পাওয়া যাচ্ছে তখনকার বিভিন্ন ছাত্র বিক্ষোভের খবর। 

 রসিককৃষ্ণ মল্লিক নামে এক ছাত্র এরকম এক কাণ্ডই করেছিলেন। আদালতে একবার সাক্ষীর কাঠগড়ায় দাঁড়াতে হয়েছিল তাঁকে। তখনকার নিয়ম অনুযায়ী হিন্দু সাক্ষীদের তামা-তুলসী, বেলপাতা আর গঙ্গাজল হাতে নিয়ে শপথ নিতে হত। রসিককৃষ্ণের সামনে যখন গঙ্গাজলের পাত্রটি রাখা হল, গোটা আদালতকে চমকে দিয়ে তিনি ইংরেজিতেই বললেন, গঙ্গাজলের পবিত্রতায় আমি বিশ্বাস করি না। ব্যস আর যায় কোথায়। চারদিক ভরে গেল ছিছিক্কারে। খবর ছড়িয়ে পড়ল আগুনের মতো। 

 তবে, শুধু মৌখিক প্রতিশ্রুতি নয়। আচার-আচরণেও তাঁরা ছিলেন ভিন্ন। শিবনাথ শাস্ত্রী রাজনারায়ণ বসু সম্পর্কে একটি মজার গল্প শুনিয়েছিলেন। 

 রাজনারায়ণ নাকি সুরাসক্ত হয়েছিলেন হিন্দু কলেজে পড়ুয়া থাকাকালীনই। তখন তাঁর বয়স ১৬ বা ১৭-র বেশি নয়। বাবা নন্দকিশোর বসু তা জানতে পেরে ‘আলমারি খুলে একটি বোতল ও মদের গ্লাস বাহির করিলেন এবং কিঞ্চিৎ সুরা ঢালিয়া পুত্রকে পান করিতে দিলেন এবং নিজে একটু পান করিলেন। বলিলেন, যখনি সুরা পান করিবে তখনি আমার সঙ্গে পান করিবে, অন্যত্র পান করিবে না। 

 মধুসূদন দত্ত যখন ভর্তি হয়েছেন ‘কালেজ’-এ, তখন সেখানে ডিরোজিও আর শিক্ষক নন। তবে, তাঁর প্রভাব তখনও বইছে পুরোদমে। সবার মধ্যে, আচার ব্যবহার সাজসজ্জা সবেতেই তিনি ছিলেন কালাপাহাড়। সবাই যা মানে সবার কাছে যা হ্যাঁ, সেখানেই তাঁর উদ্ধত প্রতিবাদ। ডিরোজিয়ানরা গায়ত্রী করার সময় মন্ত্রের বদলে আওড়াতেন ইলিয়াডের পংক্তি। মধুসূদন আর এক পা এগিয়ে এসে জানিয়ে দিয়েছিলেন মহাকাব্য রচয়িতাদের মধ্যে ইলিয়াড রচয়িতাই শ্রেষ্ঠ কবি, রামায়ণ-মহাভারত রামচন্দ্র আর পঞ্চপাণ্ডবের জীবনী মাত্র। কলেজে আসতেন নিত্য নতুন শৌখিন সাজে। চুল কাটতেন সাহেবি সেলুনে। পরবর্তী জীবনের সাহিত্যকীর্তির কথা বাদ রেখেই বলা যায়, তাঁর সেই সময়ের ক্ষুরধার মেধা বোবা বানিয়ে রাখত তাবড় তাবড় ইংরেজ পণ্ডিতকেও। 

 কলকাতার সেনেট হাউসে বিশ্ববিদ্যালয়টি ইষ্টক দেহে দেখা দেওয়ার আগেই বিশ্ববিদ্যালয় তৈরি হয়। বড়লাট ছিলেন চ্যান্সেলার, হাইকোর্টের একজন জজ সাহেব ছিলেন প্রথম সহ-উপাচার্য, সাটক্লিফ সাহেব ছিলেন প্রথম রেজিষ্ট্রার। গোড়ায় পরীক্ষার্থীদের নিয়ে হামেশাই ঝঞ্ঝাট হত। সুপ্রিম কোর্ট হাইকোর্ট নাম নিয়ে টাউন হল জুড়ে বসায় ছাত্রদের কোথায় বসিয়ে পরীক্ষা নেওয়া যায়, তা নিয়ে শুরু হয় সবার মাথাব্যথা। ‘‘জোয়ারের জঞ্জাল যেমন এ ঘাট ও ঘাট করে বেড়ায় পরীক্ষার্থীদেরও এমত অবস্থা।’’ 

 এখন যেখানে ক্যাম্বেল মেডিক্যাল স্কুল হাসপাতাল হয়েছে, কেনিং মার্কেট নাম দিয়ে ওইখানে একটা সরকারি বাজার বসানোর জন্য একটা লম্বা চক তৈরি হয়। ১৮৬৪ খ্রিস্টাব্দে ওই বাজারই হয় পরীক্ষাস্থল! বাংলার প্রথম বাঙালি সিবিলিয়ান সুরেন বন্দ্যোপাধ্যায়, বেহারি গুপ্ত, রমেশ মুখোপাধ্যায় এই ত্রিমূর্তি এন্ট্রান্স পাস করেন ওই বাজারে বসেই! 

 তা হলে, বলা চলতেই পারে, আসক্তি শুধু মদ, খাদ্য আর ইংরেজি পদ্যে নয়। ভিতরে ভিতরে কী যে তীব্র টান আলোর জন্য। যুক্তি ও জ্ঞানের জন্য। বাঙালির স্বভাব-নরম পেলবতা সরিয়ে, টাকা পোড়ানোর মানসিক-গরিবিয়ানা কাটিয়ে উঠে, ইউরোপের যুক্তিবাদ বা র‍্যাশনালিজমে যার অন্তিম উন্মোচন। বলতে হয়, ডিরোজিওর কথা টু লিভ অ্যাণ্ড টু ডাই ফর ট্রুথ। বিজ্ঞান থেকে দর্শন সবারই সার কথাটা কী অনায়াসে উচ্চারণ করে গিয়েছেন ডিরোজিও তাঁর জীবন দিয়ে। তাঁর শিষ্যরা বারবার জানিয়ে গিয়েছেন যে, তাঁরা নিষিদ্ধ মাংস খেতে পারেন বটে কিন্তু পারেন না যুক্তিহীন কাজ করতে। 

 প্যারীচাঁদ মিত্র, রেভারেণ্ড কৃষ্ণমোহন বন্দ্যোপাধ্যায়, দেবেন্দ্রনাথ ঠাকুর, মাইকেল মধুসূদন দত্ত, এই নামগুলিই কিন্তু সুতানুটি-গোবিন্দপুরের অন্ধকার আকাশে, গতানুগতিক, নিস্তরঙ্গ, বেশ্যাসক্ত বাঙালি-জীবনে এনেছিল বহু আকাঙ্ক্ষিত নবারুণ। 

 আর, এই ভবিষ্যৎ অব্যর্থভাবে বলে গিয়েছিলেন যিনি, কী আশ্চর্য, তিনি কিন্তু একজন ফিরিঙ্গিই। মৃত্যুর কিছুদিন আগে একটি কবিতা লেখেন ডিরোজিও। লিখেছিলেন, আমি দেখতে পাচ্ছি নবীন পুষ্পের পাপড়ি মেলার মতো ধীরে ধীরে উন্মোচিত হচ্ছে তোমাদের মনের দুয়ার, যে মোহের বন্ধনে আবদ্ধ তোমাদের ধীশক্তি, উদ্যম এবং সামর্থ্য, ক্রমে শিথিল হয়ে আসছে তা। গ্রীষ্মের ভোরে পাখির ছানার মতো ডানা মেলছ তোমরা। 

 কিশোরীচাঁদ মুখোপাধ্যায়ের একটি মন্তব্য উল্লেখ না করে যবনিকা ফেলা যাচ্ছে না এই নিবন্ধের: হিন্দু কলেজের ছেলেরা কাঞ্চনজঙ্ঘার চূড়ার মতো। ভোরের প্রথম আলো প্রতিফলিত হয়েছিল তারই শীর্ষে। সেখান থেকে ধীরে ধীরে তা নেমে আসে সমতলে।... 

 (শেষ) 


</TEXT>
</DOC>
<DOC>
<DOCNO>1010105_30pustak2.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 পুস্তক পরিচয় ২.. ভূতের গল্প অবিশ্বাসীদেরও প্রিয় বিভাস রায়চৌধুরী 

 উপহার, সম্পাদনা: নীরেন্দ্রনাথ চক্রবর্তী ও শৈলেন ঘোষ। রূপা প্রকাশনী, ৬০.০০ পাঙ্খাবাড়ির আতঙ্ক, অমিতাভ গঙ্গোপাধ্যায়। কামিনী প্রকাশালয়, ৩৫.০০ ভূত আছেই, অরবিন্দ শীল। তারকনাথ বুক সিণ্ডিকেট, ৩০.০০ কলকাতার প্রথম দিন, জহর মুখোপাধ্যায়। মিত্র ও ঘোষ, ৩০.০০ ম্যালরির কুঠার, কিন্নর রায়। দে’জ, ৩৫.০০ বাচ্চারা বড় হচ্ছে। জীবনের নিয়মই তাই। শুধু উধাও হয়ে গেছে বিস্ময়ে-ভরা শৈশব...দুষ্টু-দুষ্টু কৈশোর। ছোটদের পত্রিকার সংখ্যাও কমে এসেছে। এখন শুধু শরৎকালেই কিছু বার্ষিক সংকলন হাজির হয়। নীরেন্দ্রনাথ চক্রবর্তী ও শৈলেন ঘোষ সম্পাদিত ‘উপহার’ এমনই সংকলন। সুন্দর বাঁধাই ও ছাপা। অপূর্ব সব ছড়া-গল্প-প্রবন্ধ। একটি উপন্যাস ও শৈলেন ঘোষের লেখা দারুণ একটা নাটকও রয়েছে। নীরেন্দ্রনাথ চক্রবর্তী ‘অন্য আকাশ’ দেখিয়েছেন ‘আকাশ জুড়ে আজ/ফুর্তিতে পাক মারছে হাজার/লক্কা গিরেবাজ...’। ছোটদের মন ভরেও খুশীর পাখি উড়বে। প্রতিটি লেখাই যোগ্য। তবু শীর্ষেন্দু মুখোপাধ্যায়, সঞ্জীব চট্টোপাধ্যায়, দেবাশিস বন্দ্যোপাধ্যায়, মহাশ্বেতা দেবী, অতীন বন্দ্যোপাধ্যায়ের গল্পের কথা আলাদা ভাবে না বলে পারা যায় না। 

 ‘পাঙ্খাবাড়ির আতঙ্ক’ অমিতাভ গঙ্গোপাধ্যায়ের পঁচিশটি ভূতের গল্পের সংকলন। মনকাড়া প্রচ্ছদ। বড় হরফে ছাপা। লেখাগুলিতে কল্পনা ও ভ্রমণ রয়েছে। গা-ছমছমে ভৌতিক রসের পাশাপাশি এগুলো বাড়তি পাওনা। দিলীপ দাসের অলংকরণ খুদে পাঠকদের ভাল লাগবে। 

 অরবিন্দ শীলের ‘ভূত আছেই’ একই রকম গল্পের বই। একটি বড় ও চারটি ছোট গল্প রয়েছে। লেখাগুলি বাচ্চাদের মন টানবে। কিন্তু ‘ভূমিকা’য় যাঁরা ভূত বিশ্বাস করেন, তাঁদের জন্য এই বই আমার একটি অতি ক্ষুদ্র সংযোজন’এ সব কথার কোনও দরকার ছিল না। যাঁরা ভূত বিশ্বাস করেন না, ভূতের গল্প তাঁদেরও ভাল লাগে। ভূতের ভয়ে মজা মিশে থাকে। 

 কলকাতার ছেলেবেলা নিয়ে জহর মুখোপাধ্যায় লিখেছেন ‘কলকাতার প্রথম দিন’। কলকাতার প্রথম দিন, প্রথম পথঘাট মাঠ, প্রথম রেলগাড়ি, প্রথম রেলযাত্রী, প্রথম বুলবুলির লড়াই, প্রথম ফুটবল, প্রথম রাজা এবং বাংলা সাহিত্যে প্রথম রেলরাস্তা নিয়ে এই গ্রন্থ। কিশোর পাঠকদের ইতিহাসে অনুসন্ধিৎসু করাই হয়তো জহরবাবুর লক্ষ্য। ফলে রচনাগুলির ভাষায় একটু গল্পের ছোঁয়া লাগলে কিশোরদের পক্ষে আরও আকর্ষণীয় হত। তবে বইটি নিঃসন্দেহে গুরুত্বপূর্ণ। 

 কিন্নর রায় বিচিত্র সব বিষয় তাঁর লেখায় নিয়ে আসেন। লেখক হিসাবে তিনি একটু স্বতন্ত্র। ‘ম্যালরির কুঠার’ এ রকমই একটি আশ্চর্য বই। ১১টি অসাধারণ গল্পে ইতিহাস, কল্পবিজ্ঞান, মজা সব রয়েছে। ম্যালরিকে নিয়ে কিন্নরের গল্পটি বুকের ভিতরে মর্মস্পর্শী তুষার ঝরায়। পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010225_ravi.utf8</DOCNO>
<TEXT>


১৩ ফাল্গুন ১৪০৭রবিবার ২৫ ফেব্রুয়ারি ২০০১

রবিবাসরীয় প্রবন্ধ

লেখক যখন বিয়ের কনে

বিয়ে? নাকি, পুতুলখেলা? নারীবাদী লেখকরা পুরুষতান্ত্রিক

মন্ত্রের বিরুদ্ধে। ঝুম্পা লাহিড়ীর কিন্তু হিন্দুমতে ফুলকোর্স

বিয়েই পছন্দ। লিখেছেন সুচিত্রা ভট্টাচাযর্।

রবিবাসরীয় গল্প

বারুদের স্তূপের ওপর

তপন বন্দ্যোপাধ্যায়

রবিবাসরীয় ধারাবাহিক রহস্য উপন্যাস: ৪৬

জলে দস্যু ডাঙায় বাঘ

শেখর বসু

 রবিবাসরীয় আনন্দমেলা 

 ভূমিকম্পের ভূত 

 ভবিষ্যৎ বর্তমান 

 অষ্ট্রেলিয়ান ক্রিকেটের টুকিটাকি 


</TEXT>
</DOC>
<DOC>
<DOCNO>1010206_3music1.utf8</DOCNO>
<TEXT>
 ২০ মাঘ ১৪০৭ শনিবার ৩ ফেব্রুয়ারি ২০০১

 সঙ্গীত সমালোচনা ১... 

 আমি যে জলসাঘরে বিপ্লবকুমার ঘোষ 

 ছবি:পবিত্র দাস তিনি এলেন। আবারও মাতিয়ে দিলেন শ্রোতাদের। এই বয়সেও তিনি তরুণ। কী চেহারায়, কী রসিকতায়, কী রোমান্টিকতায়। আর কণ্ঠে? শুধুমাত্র সঙ্গীতজীবনে গুনে গুনে পঞ্চাশটি বছর পার করে এসেও অবলীলায় এখনও গাইতে পারেন, সেই আগের মতো ‘আমি যে জলসাঘরে’। তাঁর জন্যই তো কলকাতা অপেক্ষা করছিল অধীর আগ্রহে। হঠাৎ-ই ভিড়ে ঠাসা অডিটোরিয়ামে শ্রোতাদের উচ্ছ্বাস। তিনি এসে গেছেন। কথায় আড্ডায় ও গানে, এমন একাত্ম হয়ে যাওয়া যেন বহুদিন পর, সায়েন্স সিটি অডিটোরিয়ামের এক সান্ধ্য অনুষ্ঠানে, যার আয়োজক ছিলেন সি এম জি সেলিব্রিটি ম্যানেজমেন্ট গ্রুপ। 

 বাংলা হিন্দি মিলিয়ে মান্না দে এদিন গাইলেন বাছাই করা বেশ কিছু গান। ‘সঙ্গীত হ্যায় ঈশ্বর কি’, নৌশাদের সেই সোনাঝরা সুরের রেশ মান্না দে’র ঋজু কণ্ঠে এখনও অমলিন। সময়ের ব্যবধানে মরচে ধরেনি। গান দিয়েই তাঁর এদিনের জলসাঘরে পুরোপুরি ফিরে আসা। এবং ফিরে এসেই প্রমাণ করে দিলেন সেই আগের মতোই আছেন। 

 বয়স যাঁকে ছুঁতেও পারেনি, কণ্ঠ সেখানে বসবে কেমন করে? মাথায় টুপি, গলায় মাফলার, সাদা শার্টের সঙ্গে হালকা আকাশি কোট। ফিরে এল তাঁর স্ব-মহিমা। ‘যদি কাগজে লেখো নাম, কাগজ ছিঁড়ে যাবে, হৃদয়ে লেখো নাম, সে নাম রয়ে যাবে।’ অডিটোরিয়ামের কোথাও টুঁ শব্দ নেই, বিভোর শ্রোতা। সত্তর দশকের নস্টালজিয়া ফিরে এল শিল্পীর গান থামতেই। ‘মান্নাদা, আরও আরও। আপনি থামবেন না।’ আবেগে কেউ হয়ত হাততালির সঙ্গে সিটিও বাজিয়েছিল। শিল্পী হয়ত বুঝতে পারেননি। বা পেরেও এই প্রজন্মের নস্টালজিয়াকে দমিয়ে দিতে চাননি। মুচকি হাসি ছড়িয়ে পড়েছিল মুখময়। এবার শুধুই হাততালি। 

 ‘স্বপন যদি মধুর এমন, হোক সে মিছে কল্পনা,’ ‘কী দেখলে তুমি আমাতে,’ ‘গোলাপের অলি আছে’ বাংলা গানের স্বর্ণযুগ আর ফিরে আসবে কি? এমন সব গান আর কোনওদিনই কি পুরনো হবে না? হাজারও প্রশ্ন। এবার উত্তর নেই। 

 শিল্পী যে গানে বিভোর। সেই দরাজ গলায় ততক্ষণে শুরু হয়ে গেছে, ‘জীবন ইয়ে লম্বে হ্যায়, এহি হ্যায় জীবন কে রাস্তে,’ এমন গানে উঁচু পর্দায় তাঁর গলা এখনও কী সুন্দর স্বচ্ছন্দে বিচরণ করে। ‘খোয়ি খোয়ি আঁখ হ্যায়’ গানে শোনালেন তাঁর স্ব-মহিমাও। ঠুংরি ও গজল বা রাগপ্রধানে তাঁর অবাধ বিচরণ এখনও, ভাবা যায় না। 

 কলকাতা সত্যিই মনে রাখবে এই চিরতরুণ শিল্পীকে। জানাবে শ্রদ্ধাও। সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010117_14dance1.utf8</DOCNO>
<TEXT>
 ২৮ আশ্বিন ১৪০৭ শনিবার ১৪ অক্টোবর ২০০০

 নৃত্য 

 সমালোচনা ১ 

 অসামান্য নান্দনিক প্রকাশ শর্মিলা বসুঠাকুর 

 ভারতীয় ধ্রুপদী নৃত্যে গুরুকুল ও পরম্পরা একে অপরের পরিপূরক। অতীতে শিষ্যরা গুরুগৃহে থেকে নৃত্যে পাঠ নিতেন এবং পরবর্তী সময়ে সেই অধীত বিদ্যা শিষ্যদের মধ্যে সঞ্চারিত করতেন। বর্তমানের জেট-সেট যুগে আর্থ-সামাজিক পরিমণ্ডলের পরিবর্তনের সঙ্গে সঙ্গে এই প্রথা সর্বতো ভাবে বজায় রাখা গুরু বা শিষ্য কোনও কুলের পক্ষেই সম্ভবপর নয়। তাই প্রচলিত হয়েছে এক বিকল্প ব্যবস্থা  ওয়ার্কশপ বা নৃত্যের কর্মশালা। প্রখ্যাত নৃত্যগুরুরা একটি নির্দিষ্ট সময়সীমার মধ্যে বিশিষ্ট নৃত্যপদ্ধতি, নৃত্যপদ শিক্ষা দেন। 

 সম্প্রতি পদাতিক আয়োজিত কথক নৃত্যের কর্মশালায় নৃত্য প্রশিক্ষণ দেন বিরজু মহারাজ ও তাঁর শিষ্যা শাশ্বতী সেন। এ বারের কর্মশালায় অংশ নেন ১৪০ জন শিক্ষার্থী। এই উপলক্ষে পদাতিক ও অনামিকা কলাসঙ্গম সম্প্রতি জ্ঞানমঞ্চে ‘কথক কথা’ শীর্ষক একটি অনুষ্ঠানের আয়োজন করে। অনুষ্ঠানের প্রথম পর্বে কর্মশালায় অংশগ্রহণকারী শিক্ষার্থীরা নৃত্য প্রদর্শন করেন। দ্বিতীয় পর্বে নিবেদিত হয় শাশ্বতী সেন এবং বিরজু মহারাজের সংক্ষিপ্ত নৃত্যানুষ্ঠান। 

 প্রথাগত ভাবে গুরুবন্দনা দিয়ে নৃত্যের শুরু। অতি সাধারণ মানের পরিবেশনা। পোশাক মঞ্চোপস্থিতির পক্ষে বেশি ক্যাজুয়াল। তিনতাল এবং ধামারে আধারিত তেহাই, টুকরা, গিনতি, চক্কর প্রভৃতি বিশুদ্ধ নৃত্য উপহার দেন নবীন এবং তূলনামূলক ভাবে প্রতিষ্ঠিত শিল্পীরা। সাত মাত্রার রূপক তালে নিবদ্ধ অর্ধনারীশ্বর নৃত্য কল্পনা বিরজু মহারাজের নান্দনিক দৃষ্টিভঙ্গি ও রূপবোধ অভিষিক্ত। 

 ‘কৃষ্ণমধুরাষ্টক্কম’ নৃত্যে শাশ্বতী সেন তাঁর অংশের সূচনা করেন। সংগীতে সুরেলা সহযোগিতা করেন স্বয়ং বিরজু মহারাজ। সাত, পাঁচের বিমূর্ত গিনতি মূর্ত হয়ে ওঠে ছোট ছোট কাহিনীর চিত্রকল্পের মাধ্যমে। স্বচ্ছন্দ গতিতে এবং সংঘাতময় স্পন্দনে শাশ্বতীর সারা মঞ্চ জুড়ে চক্কর এক অসামান্য নান্দনিক প্রকাশ। রবীন্দ্রনাথের কবিতা ‘শুভক্ষণ’ অবলম্বনে অভিনয়পদে শাশ্বতী তাঁর নৃত্য শেষ করেন। 

 দর্শকদের বিশেষ অনুরোধে স্বল্প সময়ে স্বকীয় শৈলীতে, রেখার ছন্দে, গতির স্পন্দনে কথক নৃত্যের সামান্য কিছু বোলবাণী পেশ করেন বিরজু মহারাজ। 

 পরিশেষে একটি বক্তব্য: স্বল্প সময়ের নৃত্য কর্মশালায় অধিক সংখ্যক শিক্ষার্থীর প্রশিক্ষণে শিক্ষার্থীরা প্রকৃতই কতটা লাভবান হচ্ছেন তা ভেবে দেখার বিষয়। প্রথম পর্বের অনুষ্ঠানে কুশীলবদের নৃত্যে একটি নির্দিষ্ট মান রক্ষিত হয়নি। ওয়ার্কশপ সংগঠনে আয়োজক এবং শিক্ষার্থীদের উদ্দেশ্য যথাক্রমে যদি হয় আর্থিক এবং নামী নৃত্যগুরুর তকমা, তা হলে ধ্রুপদী নৃত্যে প্রচার ও প্রসারের ক্ষেত্রে তা কাঙ্ক্ষিত নয়। কত্থক নৃত্যের প্রবাদপ্রতিম ব্যক্তিত্ব বিরজু মহারাজ পরিচালিত কর্মশালায় গুণগত মানের সঙ্গে সমঝোতা পরম্পরা রক্ষায় প্রতিবন্ধকতার সম্ভাবনা আছে। 

 নৃত্য সমালোচনা প্রকাশিত হয় শনিবার 


</TEXT>
</DOC>
<DOC>
<DOCNO>1010101_1edit1.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সম্পাদকীয় ১.. নূতন শতাব্দীর মন্ত্র কিঞ্চিদধিক অর্ধশতাব্দী পূর্বে এক মধ্যরাত্রে স্বাধীন ভারতের প্রথম প্রধানমন্ত্রী জওহরলাল নেহরু নূতন ভারত গড়িবার অঙ্গীকার ঘোষণা করিয়াছিলেন। আজ যে ভারত একবিংশ শতাব্দীতে প্রবেশ করিল তাহা অবশ্যই সে দিনের ভারত হইতে অনেকখানি পৃথক। কিন্তু সেই পার্থক্য মৌলিক নহে। মৌলিক হইবার কথাও নহে, নেহরুর উদ্দেশ্য শুভ ছিল, তাঁহার আধুনিক এবং উন্নয়নকামী মানসিকতা লইয়াও কোনও প্রশ্ন ছিল না, কিন্তু ‘নূতন ভারত’ নির্মাণের জন্য যে পথ অনুসরণ করিয়াছিলেন তাহার মূলেই ছিল এক বিপুল ভ্রান্তি। যথার্থ নূতন ভারত নির্মাণের আবশ্যিক শর্ত ছিল তাহার অর্থনীতির বন্ধনমুক্তি। নেহরুর অনুসৃত সমাজতান্ত্রিকতা তাহার বিপরীত দিকে দেশকে ঠেলিয়া দিয়াছিল। মুক্তির বদলে সেই তন্ত্রে বিহিত হইয়াছিল বিধিনিষেধের সাধনা, নিয়ন্ত্রণের সাধনা। রাষ্ট্রীয় রক্তচক্ষুর শাসনে শাসিত হইয়া নূতন অর্থনীতির বিকাশ অসম্ভব। তাহা হয়ও নাই। আজ, নব্বইয়ের দশকে প্রবর্তিত আর্থিক সংস্কার শুরু হইবার এক দশক পরেও নূতন অর্থনীতির প্রসার সীমিত, খণ্ডিত, দ্বিধাজড়িত। কেন? 

তাহার বহুবিধ কারণ আছে, সে সকলই বহু-আলোচিত। কিন্তু মূল কারণ একটিই। আজও ভারতীয় সমাজ প্রতিযোগিতার মন্ত্রে দীক্ষিত হয় নাই। ইহার প্রথম এবং প্রধান প্রকাশ অবশ্যই অর্থনীতির ক্ষেত্রে। দীর্ঘ দিন ধরিয়া সরকারি রক্ষাকবচের আড়ালে থাকিয়া ভারতীয় শিল্প রাষ্ট্রনির্ভর হইয়া পড়িয়াছে। ফলে আজ, অংশত সরকারি আদর্শের মুক্তির ফলে এবং বহুলাংশে বিশ্ব বাণিজ্য সংগঠনের নীতিতে যখন বিদেশি পণ্য আমদানির উপর নিষেধাজ্ঞা উঠিতেছে এবং শুল্কের হার কমিতেছে, তখন ভারতীয় শিল্পপতিদের একটি বিরাট অংশের কণ্ঠে শোনা যাইতেছে আর্তনাদ এবং ক্ষোভের স্বর। তাঁহারা বলিতেছেন, বিদেশি প্রতিযোগীর সঙ্গে প্রতিযোগিতার জন্য তাঁহারা প্রস্তুত নহেন। তাঁহারা আরও বলিতেছেন, এ দেশে উৎপাদন ও বিপণনের ব্যয় অন্যান্য প্রতিযোগী দেশের তুলনায় বেশি, তাঁহারা অসমান জমিতে দাঁড়াইয়া খেলিবেন কী করিয়া? এই সকল অভিযোগ সম্পূর্ণ অমূলক নয়। ভারতীয় প্রতিযোগীদের সত্যই নানা সমস্যা আছে। সুদের হার চড়া, বিদ্যুৎ সহ বিবিধ উপকরণের দাম বেশি, পরিকাঠামো অপটু ও দুর্মূল্য, কাঁচামালের সরবরাহ অনিয়মিত, শ্রমের মজুরি বেশি এবং (সংগঠিত শ্রমিককে বিদায় জানানো কার্যত অসম্ভব হওয়ায়) প্রয়োজন অনুসারে ব্যবসা পুনর্বিন্যাসের সুযোগ সীমিত। সরকার যদি এই সমস্যাগুলি সমাধানের জন্য তৎপর না হন তাহা হইলে যথার্থ সংস্কার ঘটিবে না। 

কিন্তু এখানেই সমস্যার শেষ নয়। বাহিরের বাধা দূর হইবার পরেও অন্দরের বাধা থাকিয়া যাইবে। তাহা মানসিকতার বাধা। এ দেশের সমাজে প্রতিযোগিতার মানসিকতা স্ফূর্তি পায় না। তাহার মূলে বর্ণাশ্রমধর্মের প্রাচীন উত্তরাধিকার। কিন্তু দায় কেবল সেই উত্তরাধিকারের নয়, পরবর্তী কালেও নানা ভাবে প্রতিযোগিতাকে দমন করিয়া রাখা হইয়াছে। সমাজপতিরা তাহা দমন করিয়াছেন, শ্রেষ্ঠীরা তাহা দমন করিয়াছেন, শেষ অবধি আধুনিক রাষ্ট্র তাহা দমন করিয়াছে। কালক্রমে তৈয়ারি হইয়াছে এমন এক সমাজ, যাহা নানাবিধ চক্রের দ্বারা চালিত, তাহাদের মধ্যে প্রাপ্তিযোগের ভাগবাটোয়ারা করিয়াই যাহার অগ্রগতি। প্রতিযোগিতাকে এই সমাজ শতহস্ত দূরে রাখিতে চাহে। 

নূতন শতাব্দীতে যদি সত্যই নূতন দেশ ও নূতন অর্থনীতি গড়িবার প্রকল্প রূপায়ণ করিতে হয়, তাহার প্রথম শর্ত এই প্রাচীন অচলায়তন ভাঙিয়া প্রতিযাগিতার প্রবল বাতাসকে সমাদর জানানো। সে কাজ একা সরকারের সাধ্য নহে, তাহাতে যোগ দিতে হইবে ব্যবসায়ীদের, শিল্পপরিচালকদের, বৃত্তিজীবীদের, রাজনীতিকদের এক কথায় সমগ্র সমাজকে। আশার কথা, তাহার কিছু কিছু লক্ষণ দেখা যাইতেছে ইতিমধ্যেই। বিশেষত নূতন প্রজন্মের মধ্যে। শিক্ষায়, গবেষণায়, কারিগির প্রশিক্ষণে, ব্যবসায়িক উদ্যোগে নানা ক্ষেত্রে নূতন প্রজন্মের ভারতীয়রা ব্যক্তিগত সামর্থ্যকেই পুঁজি করিয়া প্রতিযোগিতার খোলা মাঠে লড়াই করিতে নামিতেছেন, লড়াই করিয়াই সাফল্য ছিনাইয়া আনিতে চাহিতেছেন। তাঁহারা রাষ্ট্রীয় বা সামাজিক অনুমোদনের পরোয়া করেন না, বরং রাষ্ট্র বা সমাজের দীর্ঘ বাহুর নাগাল হইতে দূরে থাকিতে চাহেন। এই তরুণ উদ্যোগীদের বিশেষ ভাবে দেখা যাইতেছে তথ্য প্রযুক্তির দুনিয়ায়, যে দুনিয়ার নামই দেওয়া হইয়াছে নিউ ইকনমি, নয়া অর্থনীতি। তথ্য প্রযুক্তির বিপ্লব শেষ অবধি কত দূর যাইবে তাহা নিশ্চয়ই তর্কের বিষয়। কিন্তু এই বিপ্লব দেখাইয়া দিয়াছে, দক্ষতা, শিক্ষা এবং নিষ্ঠার পুঁজি লইয়া একটি মুক্ত আর্থিক ব্যবস্থায় কত দূর যাওয়া সম্ভব। ভারতের পক্ষে ইহা বিশেষ সৌভাগ্যের বিষয় যে এই দেশ নয়া অর্থনীতিতে সুবিধাজনক অবস্থায় রহিয়াছে। নয়া অর্থনীতির পরিবেশ হইতে প্রতিযোগী মানসিকতার শিক্ষা লইয়া তাহাকে সর্ব ক্ষেত্রে প্রয়োগ করাই একবিংশ শতাব্দীতে উত্তরণের পথ। এই পথেই সম্ভব নূতন ভারত নির্মাণ। 


</TEXT>
</DOC>
<DOC>
<DOCNO>1010709_kolkata.utf8</DOCNO>
<TEXT>


২৪ আষাঢ় ১৪০৮ সোমবার ৯ জুলাই ২০০১

আরও খবর

মেধা পরীক্ষার নামে প্রতারণা শহর জুড়ে বেসরকারি একটি সংস্থার মেধা পরীক্ষা দিতে গিয়ে রবিবার হেনস্তা হতে হল কলকাতা ও সল্টলেকের হাজার দশেক ছাত্রছাত্রী ও তাদের অভিভাবকদের। শেষমেষ পরীক্ষা আর দেওয়া হয়নি ওই সব ছাত্রছাত্রীর: স্টাফ রিপোর্টার

খোদ তোলাবাজ উত্তম মুখ্যমন্ত্রীর ও এলাকায় নির্মীয়মান বাচ্চার কোনও বাড়ি উৎপাতে ত্রস্ত দেখলেই দুপুরে হানা দিচ্ছে। রিজেন্ট পার্ক শ্রমিকদের রিভলভার দেখিয়ে হুমকি দিচ্ছে। কোথাও ২৫ হাজার কোথাও বা ৫ লক্ষ টাকা পর্যন্ত দাবি করছে: স্টাফ রিপোর্টার

ভরদুপুরে ভরদুপুরে ট্যাক্সি আটকে সিনেমা হলের কাছে ট্যাক্সি হার ছিনতাই আটকে রিভলভার সিনেমা দেখিয়ে এক তরুণ ও এক তরুণীর হলের কাছেই গলা থেকে সোনার হার ছিনিয়ে নিল দুষ্কৃতীরা। রবিবার ঘটনাটি ঘটে দক্ষিণ কলকাতায় রবীন্দ্র সরোবরের কাছে শরৎ চ্যাটার্জি অ্যাভিনিউয়ে: স্টাফ রিপোর্টার

উত্তর কলকাতার জন্য ‘দুঃখ’ই সাধন পাণ্ডের প্রেরণা

কোঁদলের গতি পুরসভার

কাজে নেই

অফিসপাড়ায় আগুন

এই সময়ে,

কবীরের খোঁজে


</TEXT>
</DOC>
<DOC>
<DOCNO>1010101_1raj3.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

হিসাবই নেই, কর্মীর সংখ্যা জানাতে না-পেরে বিপাকে হাওড়া পুরসভা স্টাফ রিপোর্টার  কলকাতা রাজ্য সরকারের একটি নির্দেশে সঙ্কটে পড়েছে হাওড়া পুরসভা। সম্প্রতি রাজ্যের সব পুরসভাকে মোট কর্মী-সংখ্যা এবং তাঁদের বেতন কত, তা জানানোর জন্য নির্দেশ দেওয়া হয়েছিল। হাওড়া পুরসভা সেই হিসাব দিতে পারেনি। রাজ্যের পুরসচিব পি কে প্রধান জানান, মোট ১২২টি পুরসভার মধ্যে ১১২টি পুরসভা তাদের কর্মী-সংখ্যা, বেতন বাবদ খরচের হিসাব লিখিত ভাবে জানিয়েছে। যে-দশটি পুরসভা তা জানায়নি, তাদের মধ্যে হাওড়া অন্যতম। 

রাজ্যের অর্থ দফতরের মতে, পুরসভাগুলিতে যত কর্মী-সংখ্যা দেখানো হয়, তা ঠিক নয় বলে বিভিন্ন সূত্রে জানা গিয়েছে। এত দিন সংশ্লিষ্ট জেলাশাসকদের কাছ থেকে পুরকর্মীদের সংখ্যা জানা হত। কিন্তু এখন পুরসভাগুলিকে সরাসরি নিজেদের কর্মী-সংখ্যা এবং অন্য প্রাসঙ্গিক তথ্যাদি জানাতে বলা হয়েছে। ওই নির্দেশই হাওড়ার পুর-কর্তৃপক্ষকে বিপাকে ফেলেছে। কারণ, তাঁদের কাছেই কর্মী-সংখ্যার পাকা হিসাব নেই। পুর দফতর থেকে একাধিক চিঠি দিয়ে কর্মী-সংখ্যা জানাতে বলা হয়েছিল। কিন্তু হাওড়া পুর-কর্তৃপক্ষ ওই চিঠিকে গ্রাহ্য করেননি। সম্প্রতি হাওড়া পুর-কর্তৃপক্ষকে মহাকরণে ডেকে পাঠিয়ে সরকার বলে দিয়েছে, আগামী ১৫ জানুয়ারির মধ্যে ঠিক কমীর্-সংখ্যা না-জানালে পুর-কর্তৃপক্ষ টাকার বিষয়ে অসুবিধায় পড়বেন। 

হাওড়া পুরসভার হিসাব অনুযায়ী, তাদের মোট কর্মীর সংখ্যা পাঁচ হাজার ধরে নিয়ে সরকারের কাছ থেকে প্রতি মাসে বেতন ও ভাতা নেওয়া হয়। কর্মীদের বেতন ও ভাতার ৮০ শতাংশ পুরসভাগুলিকে দেয়। হাওড়া পুরসভার খবর অনুযায়ী, ওখানকার মোট কর্মীর সংখ্যা সাড়ে তিন হাজারের কিছু বেশি। ওই পুরসভায় বামফ্রন্টের সংখ্যাধিক্য ১৯৮৪ সাল থেকেই। তার পর থেকে অবাধে দলীয় কর্মী নিয়োগ করা হয়েছে। তার অধিকাংশ পদই সরকার অনুমোদিত নয়। 

কয়েকটি উদাহরণ দিলে বিষয়টি পরিষ্কার হবে। ২৩৫ জন জঞ্জাল সাফাইকর্মীকে প্রায় ১০ বছর আগে নিয়োগ করা হয়েছে। কিন্তু কোনও পদই সরকারি অনুমোদন পায়নি। সম্প্রতি সরকার একটি চিঠি পাঠিয়ে ওই ২৩৫ জনকে কর্মচ্যুত করার নির্দেশ দিয়েছে। কিন্তু পুর-কর্তৃপক্ষ এখনও সেই নির্দেশ মানেনি। মেয়র থাকার সময় স্বদেশ চক্রবর্তী জেনারেল সুপারভাইজার নাম দিয়ে ৪০ জন কর্মীকে নিয়োগ করেন। তাঁদের কেউই মাধ্যমিক পাশ করেননি। সি পি এমের প্রভাবশালী নেতা বলেই স্বদেশবাবু সরকারকে দিয়ে পদগুলিকে বৈধ করিয়ে নিতে পেরেছেন। কিন্তু বর্তমানে তাঁদের অধিকাংশেরই কোনও কাজ নেই। স্বদেশবাবুর আমলেই বাড়ি বাড়ি ঘুরে কর আদায়ের জন্য ৬০ জন কালেক্টিং সরকার নিয়োগ করা হয়। পুরসভায় কম্পিউটার ব্যবস্থা চালু হওয়ার পরে তাঁদের মধ্যে মাত্র তিন জনকে কাজে লাগানো হয়েছে। বাকিরা কার্যত বসে বসে বেতন পাচ্ছেন। বছর দেড়েক আগে বাংলা ভাষায় সরকারি কাজ করার নাম করে ১০ জন বাংলা স্টেনোগ্রাফারকে নিয়োগ করা হয়েছিল। কিন্তু পুরসভায় বাংলায় কোনও কাজকর্ম চালুই হয়নি। ফলে কাজ না করেই নিয়মিত বেতন পেয়ে যাচ্ছেন তাঁরা। 

১৯৯৭ সালে পার্সোনেল অফিসারের পদে এক জনকে নিয়োগ করা হয়। হাওড়া পুরসভায় আসার আগে তিনি সরকারের অন্য একটি সংস্থার কর্মী ছিলেন। সেখানে পদত্যাগ করে হাওড়া পুরসভায় যোগ দেন। কিন্তু চাকরিতে কোনও ছেদ না-দেখিয়েই হাওড়া পুরসভা তাঁকে ৬৮০ টাকা বাড়তি বেতন দিচ্ছে। সম্প্রতি সরকারের অডিট দফতর থেকে একটি চিঠি দিয়ে পুর কমিশনারকে বলা হয়েছে, অবিলম্বে ওই অফিসারের কাছ থেকে গত কয়েক বছরে অতিরিক্ত দেওয়া টাকা উদ্ধার করতে হবে। নইলে তাঁরা সমস্ত বিষয়টি সরকারকে জানাবেন। পুর-কর্তৃপক্ষ সেই চিঠির জবাব দেননি। হাওড়ার পুর কমিশনার অভিজিৎ বন্দ্যোপাধ্যায় জানান, ‘‘চিঠি পেয়েছি। শীঘ্রই জবাব দেব।’’ 

হাওড়া পুরসভার অর্থনৈতিক বিশৃঙ্খলা রোধ করতে ১৯৯৯ সালে বিধানসভায় হাওড়া পুরসভা আইন সংশোধন করা হয়েছে। ওই সংশোধনীতে বলা হয়েছিল, পাঁচ হাজার থেকে ২৫ লক্ষ টাকা পর্যন্ত খরচ করতে হলে পুরসভার সাধারণ বৈঠকে তা অনুমোদন করাতে হবে। আর ২৫ লক্ষ টাকার বেশি খরচ করতে হলে পুরসভাকে সরকারের অনুমোদন নিতে হবে। কিন্তু হাওড়া পুরসভা সেই নির্দেশ কখনওই মানেনি। গত এক বছরে এমন বেশ কিছু নিয়োগ হয়েছে, যা পুর কমিশনার অনুমোদন করেননি। কিন্তু মেয়র-পরিষদের বৈঠকে তা অনুমোদন করিয়ে নেওয়া হয়েছে। পুরসভা সূত্রের খবর, প্রতি বছর কর আদায়ের পরিমাণ সাড়ে তিন কোটি টাকার মতো। কিন্তু বছরে বেতন ও ভাতা বাবদ পুরকর্মীদের দিতে হয় প্রায় ২৬ কোটি টাকা। 


</TEXT>
</DOC>
<DOC>
<DOCNO>1010101_1khela8.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সাফল্যের থেকে বচসাই বেশি রূপায়ণ ভট্টাচার্য  কলকাতা একটা বিশ্বনাথন আনন্দ, একটা কর্ণম মালেশ্বরী, একটা সীমা আন্তিল। দু’হাজার থেকে প্রাপ্তি শুধু এই তিন ঐশ্বরিক, সীমাহীন আনন্দ। 

চলে যাওয়া বছরটা সান্তাক্লজ হলে ভারতীয় খেলাধুলোর জন্য লাল ঝুলি থেকে আর কিছু বেরোয়নি। যা সারা বিশ্বকে দেখানো যায়। 

মনসুর আলি পটৌডি খুব সম্প্রতি বলেছেন, দুহাজার সালের ভারতীয় ক্রিকেটের সেরা চরিত্র এ বার দিল্লি পুলিশ। বেটিং কেলেঙ্কারিকে প্রথম আলোয় আনার জন্য। 

অমল দত্ত কদিন আগে বলছিলেন, ভারতীয় ফুটবলের হত্যাকাণ্ড হল জাতীয় লিগ নিয়ে ছেলেখেলা করে। 

পটৌডির ক্রিকেট এবং অমলের ফুটবলে ভারতের এ বছর কোনও মুখ রাখার ট্রফি নেই। ঝামেলা, মামলা, দুর্নীতি, তছরুপের খবর পড়তে পড়তেই সবার ক্লান্তি নামে। দু’হাজার যেন এক অর্থে ঝামেলারই বছর। 

পাঠ্যবইয়ে হকি বা কবাডির নাম থাকলেও তাদের দূরগ্রহে পাঠিয়ে যা বাস্তবে আমাদের জাতীয় খেলায় পরিণত, সেই ক্রিকেটে ভারতের এ বছরের পরিসংখ্যান শুনলে চেয়ার ছেড়ে পড়ে যেতে হবে। এত হইচই, লাফালাফির পরে এই দুর্দশা? ৩৪টি একদিনের ম্যাচে ১৫টি জয়, সাফল্যের হার শতকরা ৪৪ ভাগ। ৬টি টেস্ট খেলে স্রেফ বাংলাদেশ, জিম্বাবোয়ের বিরুদ্ধে ২টি জয়। পটৌডি তো দিল্লি পুলিশকে সেরা বলবেনই, বেটিং ছাড়া ঘটনা বলতে ভারতীয় ক্রিকেটে কী দিল দু’হাজার? 

গদি বাঁচাতে ব্যস্ত ফুটবলের কর্তারা বাসুদেব, বিজয়নদের জন্য অত আন্তর্জাতিক ম্যাচের ব্যবস্থা করার ক্ষমতা পাননি। ফুটবলে জাতীয় দলে খেললে এখনও কোনও নির্দিষ্ট অঙ্কের টাকাই পাওয়া যায় না। ভারতীয় ক্রিকেটের উপর আস্থা যদি বেটিং কেলেঙ্কারিতে কয়েকশো মাইল পিছিয়ে যায়, তা হলে ফুটবল-আস্থা অন্তত হাজার মাইল পিছনে। ফুটবল ফেডারেশন কর্তারা ক্রিকেট থেকে শিক্ষা নিয়েছেন একটাই। মুথাইয়া-ডালমিয়ার ঢঙে নিজেদের মধ্যে খেয়োখেয়ি করেই প্রচার নাও। ক্লাব কর্তাদের ‘নকল বিদ্রোহেও’ কী কম রণহুঙ্কার ছিল! 

টেনিস নিয়ে বলতে শুরু করলে চেঁচানো যায়, ‘‘আরে, বিশ্বের দুনম্বর জুটি তো আমাদেরই!’’ সচিন-সৌরভের ব্যক্তিগত রেকর্ড ও ঔজ্জ্বল্যের আড়ালে যেমন আমাদের ক্রিকেট দলের ১০য়ের মধ্যে ৭ নম্বর থাকার লজ্জা লুকিয়ে, টেনিসেও তাই। লিয়েণ্ডার-মহেশের ভারত ডেভিস কাপের ওয়ার্ল্ডগ্রুপে পরপর তিন বার উঠতে পারেনি। সংস্থার জাঁদরেল প্রেসিডেন্ট হয়েছেনকেন্দ্রীয় অর্থমন্ত্রী। তাতেও লাভের শূন্য ঘরে শুধু খোলা বাতাস খেলা করে। লি-হেশের পরে কোনও ভরসাযোগ্য চরিত্র হাতের সামনে নেই। 

টেনিসে তাকালে দেখবেন, কর্তাদের ঝামেলা উড়ে বসেছে দুই সেরা খেলোয়াড়ের মধ্যে। বহু প্রচার পাওয়া পুলিশ কর্তার হকি সংস্থায় আবার কার্যত দাবা খেলা হচ্ছে। একবার সেড্রিক ডিসুজাকে সরিয়ে ভাস্করনকে আনা। আর একবার আবার সেড্রিককে। অলিম্পিক হকিতে প্রথম চারটে দেশের মধ্যে না থাকার লজ্জা এতটুকু গ্রাস করে না কাউকে। বরং দক্ষিণ বনাম উত্তর লবির ঝামেলা আরও তীব্র হয়ে পড়েছে এ বার। শতাব্দীর প্রথম বছরে ভারতীয় খেলার প্রতীক যে ঝগড়াঝাঁটি হয়ে দাঁড়িয়েছিল, তা স্পষ্ট অলিম্পিক পদক পেয়ে মালেশ্বরীর প্রতিক্রিয়ায়। রিং থেকে পদক নিশ্চিত করে বেরিয়ে আসামাত্র যে ভাবে কোচের সমালোচনায় মুখর হয়েছিলেন তিনি, তাতে বার্তা একটাই। কোচ-খেলোয়াড় কাজিয়া এ দেশে জলভাত। বছর শেষে সৌরভ গঙ্গোপাধ্যায়কে অংশুমান গায়কোয়াড়ের তীব্র কটাক্ষতেও সেই ইঙ্গিত। 

আনন্দ (বিশ্ব চ্যাম্পিয়ন), মালেশ্বরী (অলিম্পিক পদক), সীমা আন্তিল (বিশ্ব জুনিয়র চ্যাম্পিয়ন), লিয়েণ্ডার-ভূপতি (বিশ্বডাবলসে রানার্স), বিজয়লক্ষ্মী (দাবা অলিম্পিয়াডে রুপো), দীপ সেনগুপ্ত ও আরথি রামস্বামী (বয়স ভিত্তিক দাবায় বিশ্বসেরা), পুল্লেলা গোপীচাঁদ (আন্তর্জাতিক ব্যাডমিন্টনে চমক), বীনা মল (অলিম্পিক হিটে প্রথম)- এই নামগুলো দু’হাজার সালে আবার জানিয়ে গেল বহু পুরনো কথাই। ক্যারমে ভারতের বিশ্বসেরা হওয়াটাকে পাত্তা না দিলে, দলগত সব খেলা ভারতের আয়ত্তে আসতে অনেক দেরি। আরও দেরি, ক্রিকেট বাদে অন্য খেলার তারকাদের সুপারস্টার হতে। সীমা কবে দেশে ফিরল, কেউ জানে না। মালেশ্বরী যে দিন কলকাতায় নামলেন, সে দিন বিমানবন্দরে তাঁকে অভ্যর্থনা জানাতে ছিলেন জনাতিনেক লোক। আনন্দ চেন্নাইয়ে নামার সময় সেই সংখ্যাটা অবশ্য একটু বেশি ছিল। 


</TEXT>
</DOC>
<DOC>
<DOCNO>1010705_5kol2.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

আবার আত্মহত্যা বেলগাছিয়ার মেট্রো স্টেশনে স্টাফ রিপোর্টার বুধবার মেট্রোরেলের বেলগাছিয়া স্টেশনেট্রেনে চাপা পড়ে এক ব্যক্তির মৃত্যু হয়েছে। ট্রেনটি বেলগাছিয়া স্টেশনে ঢোকার মুখে অজ্ঞাত পরিচয় ওই ব্যক্তি চলন্ত ট্রেনের সামনে ঝাঁপিয়ে পড়েন বলে প্রত্যক্ষদর্শীরা জানিয়েছেন। পুলিশের সন্দেহ, এটি একটি আত্মহত্যার ঘটনা। রাত পর্যন্ত চেক শার্ট ও কালো প্যান্ট পরা বছর চল্লিশের ব্যক্তির পরিচয় জানা যায়নি। 

এ দিনের আত্মহত্যার ফলে এক ঘণ্টারও বেশি সময়ে মেট্রো চলাচল বন্ধ রাখতে হয়। বাতিল হয় মোট ১০টি ট্রেন। মেট্রো শুরু হওয়ার পর থেকে এ পর্যন্ত মেট্রোয় আত্মহত্যার চেষ্টার সংখ্যা ৬০। আত্মহত্যা করেছেন ২৪ জন পুরুষ এবং ২ জন মহিলা। চলতি বছরের ফেব্রুয়ারি মাসে নেতাজি ভবন, বেলগাছিয়া এবং শ্যামবাজার স্টেশনে মোট ৫ টি মৃত্যুর ঘটনা ঘটেছে। মাত্র ২০ দিনের ব্যবধানে বেলগাছিয়া স্টেশনে এটি দ্বিতীয় আত্মহত্যা। গত ১৩ জুন এই স্টেশনেই ট্রেনের সামনে ঝাঁপিয়ে আত্মহত্যা করেন ইছাপুরের এক যুবক। সেটাও ছিল এক বুধবারে। মেট্রো রেলের চিফ অপারেশনস ম্যানেজার জয়ন্ত কুমার মিত্র জানিয়েছেন, ফের আত্মহত্যা ঘটায় তাঁরা রীতিমতো উদ্বিগ্ন। তবে এ বিষয়ে ফের তাঁদের অসহায়তার উল্লেখ করে তিনি বলেন, ‘‘প্রতিটি স্টেশনে প্রত্যেক যাত্রী উপরে নজর রাখা সম্ভবপর নয়।’’ 

মেট্রো সূত্রে জানানো হয়েছে, আত্মহত্যাকারী বুধবার বেলা ১১টা ৩৬ মিনিটে টিকিট কেটেছিলেন। তিন টাকার একটি জোনের টিকিট। টিকিট কাটার পরে তিনি স্টেশনে নেমে যান। এক প্রত্যক্ষদর্শীর কথায়, মাঝারি মাপের দোহারা চেহারার ভদ্রলোক আপ লাইনের দিকে স্টেশনের মাঝ বরাবর একটি থামে হেলান দিয়ে দাঁড়িয়ে ছিলেন। তাঁর পরনে ছিল চেক শার্ট আর কালো প্যান্ট। প্রায় মিনিট দশেক অপেক্ষার পরে ১১টা ৪৮ মিনিটে দমদমগামী ট্রেনটি স্টেশনে ঢোকার সঙ্গে সঙ্গে তিনি চলন্ত ট্রেনের সামনে ঝাঁপ দিয়ে পড়েন। সঙ্গে সঙ্গেই তাঁর মৃত্যু হয়। মেট্রো রেলের কর্মীরাই দেহটি লাইন থেকে তোলেন। পরে উল্টোডাঙা থানার পুলিশ এসে দেহটি নীলরতন সরকার মেডিক্যাল কলেজ হাসপাতালের মর্গে পাঠায়। 

পুলিশ জানিয়েছে, ট্রেনের সঙ্গে ধাক্কার অভিঘাতে ভদ্রলোকের শরীর দ্বিখণ্ডিত হয়ে গিয়েছিল। শরীরের উপর দিকটি ছিটকে বিদ্যুৎ-বাহী তৃতীয় লাইনের সংস্পর্শে আসায় পুরোপুরি ঝলসে যায়। ভদ্রলোকের পকেট থেকে শুধু এক বাণ্ডিল বিড়ি এবং একটি লাইটার উদ্ধার হয়। ফলে তাঁর পরিচয় জানার কোনও উপায় ছিল না। জামাকাপড় এবং চেহারা দেখে মনে করা হচ্ছে আত্মহত্যাকারী সাধারণ মধ্যবিত্ত পরিবারের কেউ। পুলিশ, মৃতের পরিচয় জানার চেষ্টা চালাচ্ছে। বেলগাছিয়া স্টেশনে পর পর এমন ঘটনার কারণ হিসাবে মেট্রো কর্তৃপক্ষের মতোই পুলিশও মনে করে অফিসের ব্যস্ততার সময়টুকু বাদে এই স্টেশনটি তুলনা মূলক ভাবে খালি থাকে। সম্ভবত সে জন্যই আত্মহত্যাকারীরা বেলগাছিয়া স্টেশনটিকে বেছে নেন। 

জয়ন্তবাবু বলেন, ‘‘মেট্রোয় আত্মহত্যার প্রবণতা ক্রমশ বাড়ছে। এমন অঘটন এড়াতে আমরা কিছু কিছু ব্যবস্থা আগেই নিয়েছি। তাতেও একের পর এক আত্মহত্যা হচ্ছে। আর কী করা যায় আমরা ভেবে পাচ্ছি না। তবে স্টেশনগুলিতে নজরদারি বাড়ানোর কথা ভাবা হচ্ছে।’’ মেট্রো কর্তৃপক্ষ জানিয়েছেন, মানসিক অবসাদ থেকে অনেকেই এ ভাবে আত্মহত্যা করেন। তাই একটি মনোরোগ বিষয়ক স্বেচ্ছাসেবী সংগঠনের সঙ্গে কথা বলে প্রতিটি মেট্রো স্টেশনে তাদের ফোন নম্বর-সহ যোগাযোগের উপায় লেখা হয়েছে। যাতে মানসিক অবসাদে আক্রান্তরা সাহায্য পেতে পারেন। এ ছাড়াও আত্মহত্যা রুখতে স্টেশনে স্টেশনে মারা হয়েছে পোস্টার। 


</TEXT>
</DOC>
<DOC>
<DOCNO>1010112_ravi.utf8</DOCNO>
<TEXT>


রবিবাসরীয় প্রবন্ধ মদ্যপ্রাশন ছাড়া কে কবে সাহেব হয়েছে সাহেব হলেন রোল মডেল। সেই মহাপুরুষকে পদে-পদে নকল

করেই না বাঙালির এত উন্নতি। লিখেছেন অগ্নি রায়। রবিবাসরীয় গল্প দুঃখীজনের সঙ্গে শিবতোষ ঘোষ রবিবাসরীয় ধারাবাহিক রহস্য উপন্যাস: ৩৯ জলে দস্যু ডাঙায় বাঘ শেখর বসু রবিবাসরীয় আনন্দমেলা সংগীতপ্রিয় গাছ সমীরকুমার ঘোষ রুটির কারখানা তৃষ্ণা বসাক অদৃশ্য অধ্যক্ষ অশেষ বন্দ্যোপাধ্যায় উদয়পুরের উদয়শঙ্কর শিপ্রা সেন সাহা ভারতীয় রেল তুষার ভট্টাচার্য


</TEXT>
</DOC>
<DOC>
<DOCNO>1010117_alochona.utf8</DOCNO>
<TEXT>


কলকাতার সর্বজনীন কড়চা পুস্তক রাঢ়ের মাটিতে বিশাল পরিচয় ১.. বটবৃক্ষের ইতিকথা পুস্তক সতীদাহের নারীবাদী পরিচয় ২.. বিশ্লেষণের চেষ্টা পুস্তক অপরিচিত ছোট ছোট পরিচয় ৩.. জগৎ-সংসারের ছায়াপাত পুস্তক টুকরো খবর পরিচয় ৪.. চিত্রকলা প্রতিচ্ছায়াবাদী ও ধারারই প্রসারণ ভাস্কর্য নৃত্য অসামান্য নান্দনিক সমালোচনা প্রকাশ সিনেমা মণ্ডপের আলোকসজ্জা সমালোচনা কেবলই জয়া ১ ক্যাসেট অঞ্জন, লোপামুদ্রা, নূপুর, সমালোচনা গোবিন্দগোপাল, রাখী


</TEXT>
</DOC>
<DOC>
<DOCNO>1010701_china.utf8</DOCNO>
<TEXT>
 ১৫ আষাঢ় ১৪০৮ শনিবার ৩০ জুন ২০০১

বিশেষ প্রবন্ধ .. ইয়েনানে মাওয়ের স্মৃতিতর্পণে সংবাদসংস্থা  ইয়েনান (চিন) 

কমিউনিস্ট পার্টির প্রতিষ্ঠাদিবস উপলক্ষে হোর্ডিং। চিনের বর্তমান জমানায় শহরাঞ্চলে কমিউনিস্ট পার্টির প্রতিষ্ঠাদিবস নিয়ে তেমন হইচই না হলেও চিন বিপ্লবের আঁতুরঘর বলে পরিচিত ইয়েনানে এখনও কমিউনিস্ট পার্টির পুরনো ভাবমূর্তিই উজ্জ্বল। যদিও ৮০ বছর আগে চিনা কমিউনিস্ট পার্টির জন্ম হয়েছিল সাংহাইয়ে, তবুও যুদ্ধের সময়ে পার্টির মূল ঘাঁটি ইয়েনানকেই বিপ্লবের সবচেয়ে ‘পবিত্র তীর্থস্থান’ বলে গণ্য করা হয়। শানসি প্রদেশের এই ধূলি ধূসরিত ছোট্ট শহরকে ঘাঁটি করেই মাও জে দং তাঁর বিখ্যাত সব লেখাগুলি লিখেছিলেন, কমিউনিস্ট মতাদর্শকে প্রয়োজনমত সংশোধন করে চিনা ছাঁচে ঢালাই করেছিলেন এবং গৃহযুদ্ধ জেতার জন্য গেরিলা যুদ্ধের কৌশল উদ্ভাবন করেছিলেন। এখানে বসেই মাও তাঁর বিখ্যাত স্লোগান ‘জনগণের সেবা করুন’ দিয়েছিলেন এবং এই শহরেই মার্কিন সাংবাদিক এডগার স্নো তাঁর সাক্ষাৎকার নিতে এসে বিস্ময়ের সঙ্গে দেখেছিলেন সাধারণ জীবনযাপনে অভ্যস্ত এক নেতাকে, চিনা লালফৌজের সাধারণ সৈন্যদের সঙ্গে যাঁর পার্থক্য শুধুমাত্র বিছানায় মশারি ব্যবহারের মধ্যে ও সারাদিন খাবারের সঙ্গে হুনানের বিখ্যাত ঝাল লঙ্কা খাওয়ার মধ্যে। 

এখনও প্রতি বছরই গড়ে ১৪ লক্ষ চিনা ইয়েনান দেখতে যান। ইয়েনানে মাও ও তাঁর সঙ্গীরা জাপবিরোধী যুদ্ধের সময় এবং সামন্তরাজাদের বিরুদ্ধে লড়ার সময় কোথায় থাকতেন, কী ভাবে থাকতেন, এ সবই দেখতে আসেন তাঁরা। প্রধানত ছাত্রদের আনা হয় দেশাত্মবোধ জাগাতে শিক্ষামূলক ভ্রমণে। তা ছাড়া দেশের বিভিন্ন প্রান্ত থেকে পার্টির কর্মকর্তারা আসেন। প্রেসিডেন্ট জিয়াং জেমিনও ঘুরে গিয়েছেন। এমনকি গৃহযুদ্ধে হেরে কুওমিন্টাং নেতা চিয়াং কাই শেক যে দ্বীপে পালিয়ে আশ্রয় নিয়েছিলেন, সেই তাইওয়ান থেকেও ইতিহাস-গবেষকরা আসেন ইয়েনানে। 

ইয়েনানের রাস্তায় পতাকা নিয়ে উৎসব সমাবেশ। ১৯৪৯ সালে চিনে গণপ্রজাতন্ত্র প্রতিষ্ঠার পর মাও জে দঙ দেশকে অনেক পরীক্ষানিরীক্ষার মধ্য দিয়ে নিয়ে যান। ফলে, দুর্ভিক্ষ থেকে শুরু করে সাংস্কৃতিক বিপ্লবের নৈরাজ্য দেশকে আবারও সঙ্কটের মধ্য ঠেলে দিয়েছিল। তা সত্ত্বেও ইয়েনানের ছোটবড় সব বয়সের বাসিন্দা ও বাইরে থাকা আসা দর্শনার্থীরা অতীতের তিক্ত অভিজ্ঞতার চাইতে ইয়েনানকে নিয়ে গর্ববোধই করেন। কাছের গ্রাম থেকে শহরে এসে সেলুন খুলেছেন দু জিয়া। তাঁর কথায়, ইয়েনান দেশের বিপ্লবের প্রতীক। ২৫ বছর বয়সী দু জিয়া মাওয়ের মৃত্যুর পরে জন্মেছেন এবং দেন জিয়াও পিঙের আর্থিক সংস্কারের আমলে বড় হয়েছেন। কিন্তু মাওয়ের আমলে যাঁরা ১৯৫৮ সালের ‘গ্রেট লিপ ফরওয়ার্ড’ সময়ে দুর্ভিক্ষের শিকার, বা ১৯৬৬ সালে শুরু হওয়া সাংস্কৃতিক বিপ্লবের আমলে অত্যাচারিত, তাঁরাও কিন্তু ক্রোধ বা ঘৃণা নিয়ে পিছনের দিকে তাকাতে রাজি নন। 

সাংস্কৃতিক বিপ্লবের সময় ইয়েনানের পার্টিশাখার কর্মকর্তা শি রুই রেডগার্ডদের রোষের মুখে পড়েন। ‘আমাকে কাগজের গাধার টুপি পড়ে ঘুরে বেড়াতে বাধ্য করা হয়েছিল।’ কিন্তু ৭২ বছরের শি রুই এখনও মনে করেন, জাপানিদের হামলা রোখা এবং দেশ থেকে সামন্ততন্ত্র উচ্ছেদ করার জন্য সবচেয়ে বেশি কৃতিত্ব মাও-কেই দিতে চান তিনি। তিনি বলেন, ‘মনে রাখতে হবে, তিনি বড়সড় কিছু ভুল করলেও চেয়ারম্যান মাওয়ের সাফল্যই বেশি। এখন তিনি নেই, আমরা বড় জোর পুরনো ইতিহাস থেকে শিক্ষা নিতে পারি।’ 

১৯৭৬ সালে মাওয়ের মৃত্যুর পর তাঁর রাস্তা থেকে সরে এসে দেশে আর্থিক সংস্কার শুরু করেন দেন জিয়াও পিঙ। দেনের সংস্কারের সুবাদে চিনে ধনতন্ত্র বিকাশ পাচ্ছে, আগের তুলনায় মানুষের জীবনযাত্রায় স্বাচ্ছন্দ্যও বেড়েছে। সে জন্যই চিনের এক প্রান্ত থেকে আরেক প্রান্তে ব্যয়সাধ্য ভ্রমণও এখন অনেকেই করতে পারছে। এরকমই একজন পর্যটক লিউ চাঙদান ইয়েনানে মাওয়ের স্মৃতিতর্পণে এসেছেন অনেক দূরের গুয়াঙঝৌ থেকে। তা সত্ত্বেও অতীতের দুঃখদারিদ্র্যের জন্য তিনি মাওকে দায়ী করতে রাজি নন। বরং লিউ মনে করেন, আজকের দিনের চিনকে তার অতীত থেকে বিচ্ছিন্ন করে দেখা ভুল। তাঁর কথায়, মাওয়ের নেতৃত্বে কমিউনিস্ট পার্টি পুরনো সামন্ততন্ত্রকে উচ্ছেদ করে নয়াচিন গড়েছিল বলেই তার উপরে দাঁড়িয়ে আধুনিক চিন গড়া সম্ভব হচ্ছে। মাওয়ের ঐতিহাসিক বাসস্থানের সামনে দাঁড়িয়ে একটি ভাড়া করা মাও-স্যুট পরে ছবি তোলার জন্য পোজ দিতে দিতে লিউ বলেন, ‘আমার কাছে এটি একটি মন্দিরের মতোই পবিত্র।’ 

বিশ্বের অন্য সব জায়গায় কমিউনিস্টরা এখন আগের মর্যাদা হারিয়ে হৃতগৌরব হয়ে পড়েছে। চিনেও ১৯৮৯ সালে তিয়ানআন মেন স্কোয়ারে ছাত্রদের উপর গুলি চালানোর পর কমিউনিস্ট পার্টির আগের ভাবমূর্তি নেই। এখন চিনের সরকার ও পার্টি নিজেদের প্রভাব ধরে রাখতে জাতীয়তাবাদ ও আর্থিক উন্নয়নকে হাতিয়ার করেছে। ৮২ বছর বয়সী অবসরপ্রাপ্ত সৈনিক কাও চুনতাই ১৯৩৬ সালে মাওয়ের লালফৌজে রাঁধুনীর কাজ নিয়ে ঢোকেন। গরিব কৃষকের সন্তান কাওয়ের বয়স তখন ১৭ বছর। তাঁর মনে আছে, মাও লালফৌজকে বলেছিলেন, যুদ্ধের পরে তাঁদের জীবনযাত্রা অনেক উন্নত হবে। যদিও সেই উন্নতি হতে অনেক সময় লেগে গিয়েছে, তবুও কাও মনে করেন, মাও তাঁর কথা রেখেছেন। 


</TEXT>
</DOC>
<DOC>
<DOCNO>1010115_14rabidhara.utf8</DOCNO>
<TEXT>
 ৩০ পৌষ ১৪০৭ রবিবার ১৪ জানুয়ারি ২০০১

 রবিবাসরীয় ধারাবাহিক রহস্য উপন্যাস: ৪০ জলে দস্যু ডাঙায় বাঘ শেখর বসু 

 ছবি: সুব্রত চৌধুরী যাকে বলে ‘রুদ্ধদ্বারকক্ষ বৈঠক’, ঠিক তেমনই একটা বৈঠক হয়ে গেল গোয়েন্দাপ্রধান সন্দীপ দেব আর তরুণ প্রাইভেট ইনভেস্টিগেটর কৌশিক মিত্রের মধ্যে। বৈঠক চলেছিল ঘণ্টাদুয়েক। সন্দীপ দেবের ফ্ল্যাটের এই বসার ঘরের দুটো দরজা  একটা ভেতর দিকের, আর একটা বাইরের। গোপন কথাবার্তা সারার পরে দুটো দরজাই খুলে দিয়ে গোয়েন্দাপ্রধান হাঁক পাড়লেন, ‘চা-টা এবার পাঠিয়ে দাও।’ 

 চা বোধহয় বানানো হচ্ছিল, প্রায় সঙ্গে সঙ্গেই ট্রেতে চাপিয়ে এক পট চা নিয়ে এসেছিল আর্দালি। সঙ্গে প্লেট ভর্তি স্ন্যাকস। পট থেকে চা ঢেলে দুটো কাপ দুজনের হাতে ধরিয়ে দিয়ে নিঃশব্দে ঘর থেকে বেরিয়ে গিয়েছিল আর্দালি। 

 গম্ভীর মুখে চায়ের কাপে দু-তিনটে ছোট চুমুক দেওয়ার পরে কৌশিকের দিকে তাকিয়ে ওর সন্দীপদা তারিফ করার গলায় বললেন, ‘তুমি যা করেছ, তা তো সাঙ্ঘাতিক! সব যদি ঠিকঠাক চলে, আর আমরা যদি ঠিক সময়ে ঝাঁপিয়ে পড়তে পারি  তা হলে তো ।’ বাকিটা আর বললেন না। 

 কৌশিক চায়ে একটা চুমুক দেওয়ার পরে বিস্কুট তুলে নিয়েছিল একটা। 

 সন্দীপদা বললেন, ‘কাল সারা দিন-রাত তোমাকে ট্যাংরা থেকে টালা পর্যন্ত ছুটোছুটি করতে হয়েছে! আমি অবাক হয়ে যাচ্ছি কী করে তুমি এত অল্প সময়ের মধ্যে এত খবরাখবর জোগাড় করলে!’ 

 বিব্রত মুখে প্রতিবাদ করল কৌশিক, ‘আমি সব খবর জোগাড় করলাম কোথায়! অনেক খবর তো আপনিই দিয়েছেন। আমাদের ইনফর্মারের কাছ থেকেও বেশ কিছু ভাল ইনফর্মেশন পেয়েছি। তা ছাড়া অল্প সময় কোথায়? ঘটনাগুলোর ফলো-আপ করে যাচ্ছি  তা, সব মিলিয়ে কম দিন তো হল না!’ 

 হাত তুলে ওকে থামিয়ে দিয়ে ওর সন্দীপদা বললেন, ‘ঠিক আছে, তুমি কিছুই করোনি। এখন থাক, শেষরক্ষা হওয়ার পরে তোমার সঙ্গে এ সব নিয়ে আমার বোঝাপড়া হবে। ভাল কথা, কাল তুমি ভূগোলের এনসাইক্লোপিডিয়া ক্যুরিয়ার সার্ভিসের কাছে পাঠিয়ে দেওয়ার ব্যাপারে আবার নিষেধ করলে কেন?’ 

 ‘টেলিফোনে আসল কথাটা বলতে চাইনি। তা ছাড়া তখন আমি ওই ব্যাপারে পুরোপুরি নিশ্চিতও ছিলাম না। শুধু এটা মনে হয়েছিল, বইটা আরও কিছুটা সময় আমাদের হাতে থাকা দরকার। তার পর কাল সারা দিন এদিক-ওদিক ঘোরাঘুরি করার পরে বিষয়টা এখন আমার কাছে মোটামুটি পরিষ্কার হয়েছে। এদিকের ষ্ট্রাটেজিটা ঠিক।’ 

 ‘তা তো ঠিক, কিন্তু বইটা কখন শিলিগুড়ির জয় প্রধানের হাতে পৌঁছবে?’ 

 ‘আমি চাইছিলাম কি সোমবার ভোরবেলাতেই পৌঁছক।’ 

 ‘কেন?’ 

 ‘যতটা যা বুঝেছি, সোমবার সকালেই ওই গাড়িটার ওখানে পৌঁছবার কথা। যদি একদিন আগে পৌঁছে যায়, মলাট খুলে প্রজাপতি না পাওয়ার জন্যে সতর্ক হয়ে যাবে। পরীক্ষা করলেই বুঝতে পারবে মলাট কেটে চোরের ওপর বাটপাড়ি হয়েছে। যদি ওরা এটাকে নিছক বাটপাড়ি ভাবে, মন্দের ভাল। কিন্তু যদি আঁচ করে এর পেছনে পুলিশ আছে  সব চালচলন পালটে ফেলবে ওরা।’ 

 সায় দিয়ে সন্দীপ দেব বললেন, ‘রাইট।’ 

 ‘কিন্তু বইটা পৌঁছনো দরকার। বইয়ের মধ্যে কোড ল্যাঙ্গুয়েজে মেসেজ আছে। যা বুঝেছি সোমবার সকালেই গাড়ি পৌঁছবে ওখানে, ওই ঠিকানার কাছাকাছি কোনও সার্ভিস স্টেশনে। সোমবার ভোরে যদি বই পায়, মেসেজ পেয়েই ছুটবে। সূক্ষ্ম ভাবে বইয়ের মলাট কাটার সময় পাবে না।’ 

 আরও একবার তারিফ করার চিহ্ন ফুটেছিল গোয়েন্দাপ্রধানের মুখে। মাথা সামান্য ঝাঁকিয়ে বললেন, ‘ঠিক বলেছ। কিন্তু ভোরে যদি জয় প্রধানের বাড়িতে বই পৌঁছতে হয়, আমাদের নিজেদের লোককেই ক্যুরিয়ার সার্ভিসের লোক সাজিয়ে পাঠাতে হবে।’ 

 ‘আমিও আপনাকে সেই কথাই বলব ভাবছিলাম সন্দীপদা।’ 

 চায়ের কাপে একটা বড় চুমুক দিয়ে সন্দীপদা বললেন, ‘কিন্তু কৌশিক, আমি চাইছিলাম কি  এই অপারেশনটায় তুমি আমাদের সঙ্গে থাকো।’ 

 ‘থাকব তো ঠিকই করেছিলাম, কিন্তু মুখার্জিবাবুর ব্যাপারটা যে এর সঙ্গে জড়িয়ে গেছে আবার। খুব সম্ভবত আজ রাতে কিংবা কাল ভোরে হাসনাবাদে যেতে হবে আমাকে।’ 

 হাতের কাপটা টেবিলের ওপর নামিয়ে রেখে সন্দীপ দেব বললেন, ‘তুমি কিন্তু তোমার ওই মুখার্জিবাবুর ব্যাপারে বড্ড বেশি ঝুঁকি নিয়ে ফেলেছ।’ 

 লাজুক মুখে উত্তর দিল কৌশিক, ‘হ্যাঁ, একটু বেশিই ঝুঁকি নেওয়া হয়ে যাচ্ছে। আমি সে কথা মুখার্জিবাবুকে বলেওছিলাম ।’ 

 ‘শুনে কী বললেন উনি?’ 

 ‘খুব স্পিরিটেড মানুষ। বললেন, ‘না-না, আপনি যে ভাবে চলছেন  সেই ভাবেই চলুন। আমি আপনার সঙ্গে পুরোমাত্রায় কোঅপারেট করব।’ 

 একটু আপত্তি করার গলায় সন্দীপদা বললেন, ‘উনি বলতে পারেন, কেননা ঘটনাটার ইনটেনসিটি ওঁর পক্ষে বোঝা সম্ভব নয়। ভদ্রলোক গুড-নেচারড, একটু অ্যাডভেনচারাস ধরনের। তার ওপর তুমি আবার ওর এমপ্লয়ার। সুতরাং তুমি যা করতে বলবে সেটা ওঁর ঠিক মনোমতো না হলেও করে যাবেন।’ 

 আর একবার বিব্রত হল কৌশিক। ‘না-না সন্দীপদা, তা নয়। একটা লোক কোনটা খুশি মনে করছে, আর করছে বাধ্য হয়ে  বোঝা তো যায়।’ 

 একটু ধমকে ওঠার গলায় গোয়েন্দাপ্রধান বললেন, ‘তোমার অ্যাসিস্ট্যান্ট এত বড় ঝুঁকি যদি হাসিমুখে নেয়, আমি বলব লোকটা বিষয়টার গুরুত্বই বুঝতে পারেনি। ও যে কিডন্যাপ্‌ড হবে, সেটা আন্দাজ করে তুমি আমাকে ফোন করেছিলে হাসনাবাদ থেকে। আমি লোক রেখে দিয়েছিলাম তোমার অফিসের কাছে। লোক পিছু নিয়েছিল বলেই সঙ্গে সঙ্গে জানতে পেরেছিলাম ওকে কোথায় তোলা হয়েছে। তোমাকে সঙ্গে সঙ্গে জানিয়েও দিয়েছি। কিন্তু ও যে এই ধরনের একটা বিপদের মধ্যে পড়বে  সেটা কি ও কল্পনা করতে পেরেছিল? সুতরাং এখন ওর নিরাপত্তার ব্যাপারে ওর কাছ থেকে মতামত নেওয়া না-নেওয়া অর্থহীন। আমার সাজেশন যদি নাও  আমি বলব, ফ্রি হিম অ্যাট ওয়ান্‌স।’ 

 সন্দীপ দেবের কথা শুনে বেশ কিছুটা সঙ্কুচিত হয়ে পড়েছিল কৌশিক। চাপা গলায় বলল, ‘আপনি ঠিকই বলেছেন, আমি একটু বেশিই ঝুঁকি নিয়ে ফেলছি। আর দিন দুয়েকের মধ্যেই আমি ওঁকে বার করে আনার চেষ্টা করব। সত্যিই এটা প্রাণের ঝুঁকি।’ 

 দেওয়াল ঘড়ির দিকে একবার তাকিয়ে নিয়ে সন্দীপদা জিজ্ঞেস করলেন, ‘তুমি এখন কোথায় যাবে?’ 

 ‘এখন একবার নিজের ডেরায় ফিরব, তার পর দু-তিনটে দরকারি কাজ সারার জন্যে বেরুব। উঠি তা হলে, আপনারও বেরুবার সময় হয়ে গেছে।’ 

 ‘ঠিক আছে, তোমার সঙ্গে যে সব কথা হল আমি ঠিক সেই ভাবেই মুভ করব। এর মধ্যে বাড়তি কোনও ইনফর্মেশন পেলে তুমি তো জানাচ্ছই 

 লাজুক হাসি হেসে সায় দিল গোয়েন্দা, ‘হ্যাঁ, তা তো বটেই।’ 

 ‘ও. কে। খুব সাবধানে থাকবে কিন্তু।’ 

 হাত নেড়ে বাড়ির পথে রওনা দিয়েছিল গোয়েন্দা। 

 এ দিকের রাস্তাঘাট বেশ ফাঁকাই। যেখানে জ্যামের ভয় সেই জায়গাটাও নির্ঝঞ্ঝাটে পেরিয়ে গেল কৌশিক। তার ফলে অল্প সময়ের মধ্যেই পৌঁছে গিয়েছিল ওর ফ্ল্যাটে। 

 ফ্ল্যাটের দরজা আর খুলতে হল না। কাছাকাছি যেতেই দরজা খুলে একগাল হাসি হাসল ওর কাজের ছেলে নিমো। অকৃতদার গোয়েন্দার রান্নাঘরের সব দায়িত্ব আঠারো-উনিশ বছরের এই ছেলেটার ওপর। কয়েক বছর ধরে ও এখানেই আছে। তবে গোয়েন্দা কাজেকর্মে বা লম্বা ছুটি কাটাতে বাইরে গেলে নিমোরও ছুটি হয়ে যায়। দেশের বাড়ি থেকে ঘুরে আসে তখন কয়েক দিন। সঙ্গে ডুপ্লিকেট চাবি থাকে, সুতরাং ফ্ল্যাটে ঢুকতে কোনও অসুবিধে নেই। নিমো হাসতে হাসতেই বলল, ‘আমি এসে গিয়েছি দাদা।’ 

 কৌশিকও হাসল। ‘খুব ভাল করেছিস। কিন্তু আমি এখনও পুরোপুরি ফিরে আসিনি।’ 

 ‘তাই! কবে যেতে হবে আবার?’ 

 ‘আজকালের মধ্যেই।’ 

 ‘ফিরবে কবে?’ 

 ‘মনে হয় দু-তিন দিনের মধ্যে ফিরে আসতে পারব।’ 

 কথা বলতে বলতে ঘরে ঢুকে পড়েছিল গোয়েন্দা। রহস্যকাহিনীর দারুণ ভক্ত নিমো। গল্প-উপন্যাসের রহস্য নয়, সত্যিকারের রহস্যের দিকেই ওর নজর। এই ব্যাপারে ওর হিরো হচ্ছে দাদা। রহস্যের কিনারা হওয়ার পরে চোখ বড়-বড় করে নিমো গল্প শোনে রহস্যভেদীর কাছ থেকে। একটু দোনামনা করার পরে ও জিজ্ঞেস করল, ‘তোমার এই কেসটা কদ্দ্‌ূর এগলো দাদা?’ 

 দাদা কয়েক মুহূর্ত চুপ করে থাকার পরে খসখসে গলায় বলল, ‘বিশ হাত জলের তলায়।’ 

 নিমো খুব ভাল ভাবেই জানে, দাদার মুখে এই ধরনের কথা শোনা গেলে আর কোনও প্রশ্ন না করে কেটে পড়াই ভাল। রান্নাঘরের দিকে এগোবার আগে দরজা বন্ধ করতে গিয়েছিল, কিন্তু আর একজন অতিথিকে দেখে দরজার পুরোটা খুলে দিয়েছিল। বিশাল আকারের দোর্দণ্ডপ্রতাপ ইন্সপেক্টর অবনী ঘোষরায় গাঁক-গাঁক করা গলায় জিজ্ঞেস করলেন, ‘কী রে তোর দাদা বাড়ি আছে?’ 

 ‘আছেন। আসুন।’ 

 ইন্সপেক্টরের গলা শুনে ভেতরের ঘর থেকে উঠে এসে কৌশিক বলল, ‘আসুন-আসুন অবনীদা।’ 

 হঠাৎই প্রকাণ্ড চেহারার মানুষটি কেমন যেন ছেলেমানুষের মতো হয়ে উঠে বললেন, ‘আমার ধারণা ছিল তুমি আবার সেই সুন্দরবন প্রমোদ-ভ্রমণে ফিরে গিয়েছ। কিন্তু কাল রাতেই খবর পেলাম তোমাকে এখানে দেখা যাচ্ছে নিয়মিত ভাবে। কিছু মনে কোরো না কৌশিক, তুমি আমার ছোট ভাইয়ের মতো, বন্ধুর মতো। আজও বাড়িতে ভাল কিছু রান্না করলে তোমার বৌদি আমাকে বলে  কৌশিককে একবার খবর দাও। তোমার সঙ্গে আমাদের অন্য সম্পর্ক। তুমি এখন কলকাতায়, কিন্তু আমার কাছে আসা তো দূরের  একবার ফোন করে খবর পর্যন্ত নিলে না! তুমি তো জানো  আমি কী বিচ্ছিরি একটা বিপদের মধ্যে আছি। নাকি আমার ব্যাপারটা ভুলে মেরে দিয়েছ? তোমার পক্ষে অবশ্য ভুলে যাওয়ারই কথা। ওই ঘটনা ঘটার পরে দেখতে দেখতে বেশ কয়েকটা দিন কেটেও গেল।’ 

 কৌশিক গোড়া থেকে কাঁচুমাচু মুখ করে হাতজোড় করে দাঁড়িয়েছিল, কিন্তু তাতে অভিমানী মানুষটির কথা থামেনি। উনি সেখানেই থামলেন যেখানে থামতে চেয়েছিলেন। 

 থামবার পরে কৌশিক বলল, ‘অবনীদা, আপনি বসুন তো আগে। তার পর নিমোর দিকে তাকিয়ে বলল, ‘অবনীদার জন্যে একটা ডবল ডিমের ওমলেট বানিয়ে নিয়ে আয় তো চট করে। অবনীদা যেমন ভালবাসেন ঠিক তেমনিই বানাবি। নরম, পেঁয়াজ বেশি, নুন-লঙ্কা কম, আর সঙ্গে যেন একটু টম্যাটো-কুচি থাকে। তার পর ফাসক্লাস করে কফি। অবনীদা কেমন কফি পছন্দ করেন জানিস তো?’ 

 তড়বড় করে উত্তর দিল নিমো। ‘জানি। নো কফি নো সুগার।’ 

 ‘কী বললি?’ 

 চটপট নিজেকে সংশোধন করে নিল নিমো। ‘কালো কফি, চিনি-দুধ ছাড়া।’ বলেই ও রান্নাঘরের দিকে ছুট লাগিয়েছিল। 

 কৌশিক আর একবার বলতেই সোফার ওপর ধপ করে বসে পড়ে মাথার টুপি সেন্টার-টেবিলের ওপর খুলে রাখলেন ইন্সপেক্টর ঘোষরায়। তার পর পকেট থেকে বড় রুমাল বার করে মুখ-চোখ-কপালের ঘাম মুছে বললেন, ‘চাকরিজীবনের শেষের দিকে ছুটোছুটি করে কাজ করতে কার ভাল লাগে বলো? এ আবার শুধু ছুটোছুটি করা নয়, নাস্তানাবুদ হওয়া। চাকরিজীবনের শেষ মানে হালকা কাজ, ধীরেসুস্থে রয়েবসে অবসরজীবনের পরিকল্পনা নেওয়া  তাই না?’ 

 কৌশিক মৃদু হেসে বলল, ‘আপনি এমন ভাবে বলছেন যেন চার-ছ মাসের মধ্যেই রিটায়ার করে যাচ্ছেন। আপনার অবসর নিতে এখনও কয়েক বছর বাকি।’ 

 দু দিকে মাথা নাড়তে নাড়তে ইন্সপেক্টর বললেন, ‘আমাদের যদি ভলান্টারি রিটায়ারমেন্ট স্কিম গোছের কিছু থাকত, আমি এক্ষুনি অপ্‌ট্‌ করতাম। বিচ্ছিরি, বেয়াড়া এই কেসটার চাপ, তুমি বলেই বলছি, আর সহ্য করা যাচ্ছে না। বড় সাহেব, মেজ সাহেব, ছোট সাহেবরা তো ধমক দিয়েই খালাশ। আমরা কী করি বলো তো? তুমি তো জানো  আমি কী রকম ডিউটিফুল। কোনও কাজ পরে করব বলে ফেলে রাখি না। এই তো এই কেসটাতেই খবর পাওয়ামাত্তর ছুটেছি। তার ফলও পেয়েছিলাম। পোড়ো বাড়ি থেকে সেই রাত্তিরে ভোলা আর পচন নামের ক্রিমিনাল দুটো বার হচ্ছিল, সঙ্গে সঙ্গে ছুটে গিয়ে ধরেছি। আমি কিন্তু তোমাকে এখনও বলছি কৌশিক, দুটো সাহেব আর একটা মেমের খুনি ওই ভোলা আর পচন। আমার কপাল দেখো, স্রেফ প্রমাণ এখনও জোগাড় করতে পারিনি বলে খুনি দুটো বুক ফুলিয়ে রাস্তায় ঘুরে বেড়াচ্ছে।’ 

 ‘আপনার কি মনে হয় ওরাই খুনি?’ 

 ‘আলবাত। তবে মুশকিল কী জানো  খুন হওয়ার পরে দেখতে দেখতে বেশ কয়েকটা দিন গড়িয়ে গেল। প্রমাণ-ট্রমান নষ্ট করার সব সুযোগই পেয়ে গেছে খুনিরা। আসলে কপাল, কপালই সব। তোমার কপাল যদি খারাপ হয়, হাজার খাটাখাটনি করেও তুমি কাজ উদ্ধার করতে পারবে না। আর কপাল ভাল হলে তুমি খুন করলেও বেকসুর খালাশ হয়ে যাবে।’ 

 ‘খুন হওয়া একটা মেম আর একটা সাহেব তো আইডেন্টিফায়েড হয়ে গেছে। না?’ 

 ‘হ্যাঁ, সে তো অনেক আগেই হয়ে গেছে। গাঁজা-ভাঙ খাওয়া দুই আমেরিকান। বেনারস থেকে মরতে এসেছিল এখানে। পোস্ট-মর্টেম রিপোর্ট বলছে, সাহেব-মেম দুটোই ছিল প্রচণ্ড নেশাখোর। নেশাখোররা নানারকম খপ্পরে পড়ে মরে, কিন্তু দ্বিতীয় সাহেবটা। গায়ে এককুচি সুতো পর্যন্ত ছিল না। মাথাটা পাথর দিয়ে এমন ভাবে থেঁতলে দিয়েছে যে, চেনা শক্ত। পোস্ট-মর্টেম রিপোর্ট বলছে, ওই সাহেবটা একেবারেই নেশাভাঙ করত না। মৃত্যুর কারণ শ্বাসরোধ। মৃত্যুর সময় হল ওই সাহেব-মেম খুন হওয়ার বারো ঘণ্টা আগে। এই সাহেবের আইডেন্টিফিকেশন করতে না পারাটাও দিশি সাহেবদের রাগের কারণ। একটা কথা বলছি, অন্য ভাবে নিও না। আমাদের দেশ যখন পরাধীন তখনও এই সাদা চামড়াগুলো জ্বালিয়েছে, এখনও জ্বালাচ্ছে।’ 

 কয়েক মুহূর্ত চুপ করে থাকার পরে কৌশিক বলল, ‘ওই সাহেব কে  তা এখনও শনাক্ত করা যায়নি। তার মানে এই নয় যে, কখনওই আর করা যাবে না।’ 

 কথা শুনে প্রায় ধমকে উঠে ইন্সপেক্টর বললেন, ‘তোমার কি মাথা খারাপ! শনাক্ত আর কী ভাবে হবে? বডি কবে চলে গেছে কবরে  এখন তো হাড়গোড় ছাড়া আর কিছুই নেই। ছবি দেখে যে চিনবে, তার উপায়ও নেই। খুনি মুখ-মাথা বিচ্ছিরি ভাবে থেঁতলে দিয়েছি। গা থেকে জামাকাপড় সব খুলে নিয়েছে। এ সব করার পেছনে একটাই উদ্দেশ্য  কেউ যাতে লোকটাকে চিনতে না পারে। এমনও হতে পারে, লোকটা হয়তো নির্দোষ একটা বিদেশি ট্যুরিস্ট। খুনিরা অন্য দিকে পুলিশের মনোযোগ ঘুরিয়ে দেওয়ার জন্যে এই কাণ্ডটা করে রেখেছে।’ 

 ‘কেন? পুলিশের মনোযোগ অন্য দিকে ঘোরাবার কারণটা কী?’ 

 চওড়া কাঁধ ঝাঁকিয়ে দু দিকে দু হাত ছড়িয়ে ইন্সপেক্টর বললেন, ‘আরে! সেটাই যদি জানতাম, বাকিটাও তো ধরে ফেলতে পারতাম!’ 

 নিমো ওমলেট নিয়ে এসে ইন্সপেক্টরের সামনে টেবিল রাখল। ওমলেট থেকে পাতলা ধোঁয়া উঠছিল। কৌশিক বলল, ‘নিন, খেতে খেতে গল্প করুন অবনীদা।’ 

 ইন্সপেক্টর মস্ত হাতের তালুতে প্লেটটা তুলে নিয়ে আফসোসের গলায় বললেন, ‘আর খাওয়া! আমার খাওয়াও গেছে, গল্পও গেছে। কৌশিক এই কেসটা তুমি আমাকে উতরে দাও। ব্যস, তার পর তোমাকে আর বিরক্ত করব না অনেক দিন 

 বিব্রত মুখে হেসে জবাব দিল গোয়েন্দা, ‘কী যে বলেন আপনি অবনীদা! আমি সব দিক থেকেই খুবই সামান্য একজন।’ 

 ওমলেটের বড় একটা টুকরো মুখের মধ্যে চালান করে দিয়ে জড়ানো গলায় আপত্তি তুললেন ওর অবনীদা  ‘কী যা-তা কথা বলছ!’ 

 ইন্সপেক্টর যাতে নিশ্চিন্তে ওমলেটটা শেষ করতে পারেন সেই জন্যে আর তর্কাতর্কির মধ্যে গেল না কৌশিক। ওমলেট শেষ করার পরে তৃপ্তির শব্দ করে ঘোষরায় বললেন, ‘বাহ্‌! ডিমটা খুব ভালই ভেজেছ!’ 

 তারিফ পেয়ে খুশি হয়ে নিমো বলল, ‘আর একটা ভেজে দেব স্যার?’ 

 একটু দোনামনা করে ইন্সপেক্টর বললেন, ‘না, আর না। আজ সকালেই একটা ডিম ভাজা খেয়েছি বাড়িতে। এখন আমি খাওয়াদাওয়া কন্ট্রোল করছি।’ 

 দু কাপ কফি নিয়ে এসেছিল নিমো। একটা ওর দাদার আর একটা ইন্সপেক্টরের। কফিতে একটা চুমুক দিয়ে কৌশিক বলল, ‘হাড়গোড় ভর্তি ওই ট্রাঙ্কটা ঠিক ভাবে রেখে দিয়েছেন তো?’ 

 সামান্য বিরক্ত হয়ে ইন্সপেক্টর বললেন, ‘ফেলার জায়গা পাইনি বলেই রেখে দিয়েছি।’ 

 ‘না-না, ফেলবেন না।’ 

 ‘কেন, তুমি কি ওগুলো দিয়ে সার-কারখানা খুলতে চাও?’ 

 হেসে উঠে কৌশিক বলল, ‘মন্দ কি, একটা বাঁধা রোজগারের রাস্তা তো থাকা দরকার।’ 

 ইন্সপেক্টর উত্তর দেওয়ার মুখে টেলিফোন বেজে উঠল। কর্ডলেস টেলিফোনটা তুলে নিয়ে বারান্দায় বেরিয়ে গিয়েছিল গোয়েন্দা, তার পর ফিরে এসে গম্ভীর মুখে বলল, ‘দু-চার দিনের জন্যে আমাকে কলকাতা ছাড়তে হচ্ছে। আজ, একটু বাদেই, বেরিয়ে পড়ব।’ 

 ইন্সপেক্টর ঘোষরায় আর নিমো  দুজনেই গোয়েন্দার স্বভাবের সঙ্গে খুব ভাল ভাবে পরিচিত। দুজনেই বুঝতে পেরেছিল  এখন আর কোনও প্রশ্ন করে উত্তর পাওয়া যাবে না মানুষটার কাছ থেকে। 

 সেই রাতে ট্যাংরা থেকে বেরিয়ে একটা স্টেশন ওয়াগন ছুটেছিল হাসনাবাদের পথে। একটু পেছনে ছিল একটা টাটা সুমো। 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010113_bidesh.utf8</DOCNO>
<TEXT>


ভারতীয় বংশোদ্ভুতদের ধর্মঘট নেপালে জলবণ্টন নিয়ে বছরে দু’বার বসবে ঢাকা-দিল্লি ছবিতে বিদেশ


</TEXT>
</DOC>
<DOC>
<DOCNO>1010101_1raj2.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

জলসা-ফেরত গ্রামবাসীদের উপরে বোমা, দু’জনের মৃত্যু নিজস্ব সংবাদদাতা  কলকাতা রবিবার ভোরে মন্দিরবাজার থানা এলাকার মোজপুরে বোমা ছুড়ে এক মহিলা-সহ দু’জনকে খুন করা হয়েছে। আহত হয়েছেন চার জন। তাঁদের ডায়মণ্ড হারবার মহকুমা হাসপাতালে ভর্তি করানো হয়েছে। পুলিশ জানায়, নিহতদের নাম অরজিনা লস্কর (২০) ও ইলিয়াস লস্কর (২৬)। এই ঘটনায় এলাকায় উত্তেজনা ছড়িয়ে পড়ায় পুলিশ পিকেট বসানো হয়েছে। রাত পর্যন্ত কাউকেই ধরা যায়নি। 

নিহত এবং আহতদের তাদের দলের সক্রিয় সমর্থক বলে দাবি করে বি জে পি-তৃণমূল জোটের অভিযোগ, সি পি এমের লোকজন এই খুনের সঙ্গে জড়িত। সি পি এমের পক্ষ থেকে অবশ্য এই অভিযোগ অস্বীকার করা হয়েছে। পুলিশ জানায়, শনিবার রাতে মোজপুর গ্রামে রাতভর জলসার আসর বসেছিল। মোজপুর এবং আশপাশের গ্রামের বহু লোক ওই জলসায় গিয়েছিলেন। ভোর ৪টে নাগাদ অনুষ্ঠান শেষ হওয়ার পরে মোজপুরের লোকজন বাড়ি ফিরছিলেন। রাস্তায় ৫-৬ জন যুবক তাঁদের পথ আটকে দাঁড়ায়। বচসা শুরু হলে হঠাৎ ওই যুবকেরা বোমা ছুড়তে শুরু করে। বোমা লাগে ইলিয়াস, অরজিনা এবং আরও চার জনের গায়ে। ডায়মণ্ড হারবারের মহকুমা পুলিশ অফিসার দীপশঙ্কর রুদ্র জানান, ‘‘জয়নগরের লাগোয়া ওই এলাকায় জমিজমা এবং অন্যান্য ব্যাপারে ওঁদের জ্ঞাতিদের মধ্যে ঝগড়া চলছিল। সেই গোলমালের পরিণতিতেই এই হত্যাকাণ্ড ঘটেছে। এর মধ্যে রাজনীতির কোনও ব্যাপার নেই।’’ 

পুলিশের বক্তব্যের সঙ্গে সি পি এম নেতারাও একমত। মন্দিরবাজারের বিধায়ক, সি পি এম নেতা নিকুঞ্জ পাইক বলেন, ‘‘এই খুনের সঙ্গে রাজনীতির কোনও যোগ নেই। দু’দলই সমাজবিরোধী। গ্রাম্য বিবাদের জেরেই বোমাবাজি হয়েছে। তাতেই ওই দু’জন মারা গিয়েছেন। আহতও হয়েছেন কয়েক জন। আমরা দলীয় কর্মীদের এলাকায় শান্তি বজায় রাখতে বলেছি।’’ তিনি যা-ই বলুন, তৃণমূল নেতা দিবাকর ঘোষ এবং বি জে পি নেতা শুভাশিস দে-র বক্তব্য, ‘‘হতাহতেরা সকলেই তৃণমূল-বি জে পি জোটের সমর্থক। ওঁদের জমি নিয়ে দীর্ঘদিন ধরেই বিরোধ চলছিল। সি পি এমের লোকেরা ওই জমি দখল করার জন্যই সমাজবিরোধীদের দিয়ে ইলিয়াস ও অরজিনাকে খুন করিয়েছে। মোজপুরের লাগোয়া গ্রাম রমাকান্তনগরের সি পি এম আশ্রিত কুখ্যাত ৫-৬ জন সমাজবিরোধীই বোমা ছুড়ে এই খুন করেছে।’’ 


</TEXT>
</DOC>
<DOC>
<DOCNO>1010711_kothae.utf8</DOCNO>
<TEXT>


২৬ আষাঢ় ১৪০৮ বুধবার ১১ জুলাই ২০০১

তুলির টানে রূপ পথিক

সঙ্গের ছবিটির নাম ‘আগাছার ফুল’। ১৯৪৮ সালে জলরঙে আঁকা। শিল্পী প্রবোধেন্দুনাথ ঠাকুর। পাথুরিয়াঘাটার ঠাকুরবাড়ির ছেলে প্রবোধেন্দুনাথের খ্যাতি মূলত অনুবাদক হিসাবেই। কিন্তু তিনি যে অবনীন্দ্রনাথের কাছে ছবি লেখা শিখেছেন দীর্ঘদিন সে কথা অনেকেরই অজানা। প্রায় লুকিয়েই রঙ-রূপের সাধনা করেছেন এই সহজ অথচ গভীর শিল্পী। ‘নবজাতক’, ‘বাজপাখি’, ‘জোনাকী’, ‘দ্বাসূপর্ণা’, ‘রূপসন্ধি’, ‘রূপ পথিক’ প্রভৃতি তাঁর প্রায় ২৫০টি ছবি এখন পারিবারিক সংগ্রহে। মৃত্যুর ছত্রিশ বছর পর প্রবোধেন্দুনাথের মাত্র ৪০টি ছবির প্রদর্শনী, আজ পর্যন্ত। ’৩১ থেকে ’৫৮ এই সময়পর্বে ছবিগুলি আঁকা।

গগনেন্দ্র প্রদর্শশালা: ২-৮টা। প্রবোধেন্দুনাথ ঠাকুরের (১৯০৭-১৯৬৫) ছবি। আয়োজনে ‘রাজ্য চারুকলা পর্ষদ’। আজ শেষ।

 চিত্রকলা নাটক 

 টি লাউঞ্জ, ওবেরয় রাণু মুখার্জি গ্র্যাণ্ড: মঞ্চ ১০-৫টা। (অ্যাকাডেমি): প্রতিষ্ঠিত ও সন্ধ্যা ৬-৩০। তরুণ শিল্পীদের ‘পোকা’। শিল্প শিবির। থিয়েটার অংশগ্রহণে পার্থ ওয়ার্কশপ। ভট্টাচার্য, নাটক- ফ্রান্‌জ রোহিতা আগরওয়াল, কাফকা আনন্দ দাস, বিরাজ অবলম্বনে পাল, মলয়চন্দন বুদ্ধদেব সাহা, কাঞ্চনমালা ভট্টাচার্য । ঘোষ, দেবাশিস দাস, নির্দেশনা- ইউজিন দত্ত, পার্থ অশোক শ, দীপঙ্কর মুখোপাধ্যায়। দাশগুপ্ত, অভিজিৎ দত্ত ও অরুণাভ মধুসূদন মঞ্চ: কর্মকার। কাল সন্ধ্যা ৭টা। শেষ। ‘চশমা কেলেঙ্কারি’। অ্যাকাডেমি অব সায়ম গ্রুপ ফাইন আর্টস: থিয়েটার ওয়েস্ট (ঢাকুরিয়া)। গ্যালারি। ৪-৮টা। নাটক- সুবীর উমা দত্তের মুখোপাধ্যায়। গ্রাফিক্স। ১৩ নির্দেশনা- তারিখ পর্যন্ত। উদয়ন মুখোপাধ্যায়। সেন্ট্রাল গ্যালারি। ৩-৮টা। রবীন্দ্র সদন: ‘দি স্টুডিও’ সন্ধ্যা ৬-৩০। গ্রুপের ছবি। ১৪ ‘দিগন্তরেখা’। তারিখ পর্যন্ত। ঘরে বাইরে। নাটক ও নর্থ গ্যালারি। নির্দেশনা- ৩-৭টা। শম্ভুনাথ শেখর পালের ছবি। বিষয় সমাদ্দার। নৌকা। ১৩ তারিখ পর্যন্ত। সুজাতা সদন: সন্ধ্যা ৬-৩০। নিউ সাউথ ‘একাল সেকাল’। গ্যালারি। ৩-৮টা। বিক্রমগড় মারু ‘সময়’ বেহাগ। শিল্পীগোষ্ঠীর নির্দেশনা- জলি প্রথম গুহ রায়। প্রদর্শনী। অংশগ্রহণে কান্তি চৌধুরি, ইন্দিরা হালদার, সঞ্জীব দাস, অপর্ণা মজুমদার ও তপন চক্রবর্তী। ১৪ তারিখ পর্যন্ত। 

 আশুতোষ হল (ভারতীয় জাদুঘর): ১১-৬টা। ‘অন্তহীন যাত্রা’। ‘বারাসাত ইনার আই কলেজ অব আর্ট’-এর বার্ষিক প্রদর্শনী। ১৫ তারিখ পর্যন্ত। 

 বিড়লা অ্যাকাডেমি অব আর্ট অ্যাণ্ড কালচার: ৪-৮টা। বিড়লা অ্যাকাডেমির বার্ষিক পুরস্কারপ্রাপ্ত ছবি। ২৯ তারিখ পর্যন্ত (সোমবার ও ছুটির দিন বাদে)। 

 গ্যালারি ৮৮: ১১-৭টা (সোমবার ২-৭টা)। অশোক মল্লিকের ছবি। ২৮ তারিখ পর্যন্ত (রবিবার বাদে)। 

চলচ্চিত্র গানের আসরে

নন্দন (১): সন্ধ্যা শিশির মঞ্চ: ৬টা। সন্ধ্যা ৬টা। ‘প্রতিদ্বন্দ্বী’। রবীন্দ্রসঙ্গীত। পরিচালনা- সত্যজিৎ আয়োজনে রায়। সত্যজিৎ রায়ের ‘ত্রিবেণী’। ৮০ বছর পূর্তি উপলক্ষে নন্দন ও সত্যজিৎ রায় আর্কাইভ-এর আয়োজন। সঙ্গীত রিসার্চ বিনামূল্যে সীমিত অ্যাকাডেমি: সংখ্যক প্রবেশপত্র সন্ধ্যা ৬টা। দুপুর ২টো থেকে কণ্ঠসঙ্গীত- নন্দন কাউন্টারে ওয়াসিম আহমেদ পাওয়া যাবে। খান। তবলায় সন্দীপ রায়চৌধুরি। হারমোনিয়ামে জ্যোতি গোহো। বিবিধ

অ্যাকাডেমি অব ফাইন আর্টস: সাউথ গ্যালারি। ৩-৮টা। বই বাজার। আয়োজনে ‘ইউনিভার্সাল বুক শপ’। ১৪ তারিখ পর্যন্ত।

ইমামি ল্যাণ্ডমার্ক স্টোর: ১২-৮টা। ‘র‍্যাণ্ডম হাউস’ প্রকাশনের বইয়ের প্রদর্শনী। ১৫ তারিখ পর্যন্ত।

সিগাল বুক স্টোর (স্বভূমি): ২-৯টা। পেঙ্গুঈন, ফেবার অ্যাণ্ড ফেবার, ভাইকিং, লেডিবার্ড, আই বি এইচ, ব্লুমসবেরি প্রমুখ প্রকাশকের বইয়ের প্রদর্শনী ও বিক্রয়। ১৫ তারিখ পর্যন্ত।

 অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১ 


</TEXT>
</DOC>
<DOC>
<DOCNO>1010116_business.utf8</DOCNO>
<TEXT>


সেলে দ্বিতীয় দফার স্বেচ্ছাবসর ফেব্রুয়ারিতে রাজ্যে পাটশিল্পে সক্রিয় হয়ে উঠেছে দুষ্টচক্র: অভিযোগ ব্যবসা বাড়াচ্ছে এল জি অধিকার ভেঙেছে আইওসি: ওড়িশা

 সোনা ও রুপোর দর 

 পাকা ৪৪৯০ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪২৪০ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৭০ ৪৭.০৫ ১০ +-------------------+---------------+------------------+ গ্রাম) ১ ৬৭.৪৫ ৬৯.৫৫ +-----------------+-------------+ পাউণ্ড রুপোর ৭৬৫০ +-------------------+---------------+------------------+ বাট টাকা ১ ইউরো ৪৩.৮৮ ৪৪.৩৬ (প্রতি +-------------------+---------------+------------------+ কেজি) 

 খুচরো ৭৭৫০ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010114_13karcha.utf8</DOCNO>
<TEXT>
 ২৭ কার্তিক ১৪০৭ সোমবার ১৩ নভেম্বর ২০০০

 কলকাতার কড়চা মূর্তি রহস্য 

 সেনা বিভাগের আঞ্চলিক কর্তা বললেন, ‘মালুম নেহি’। প্রতিবেশী ভলিবল ক্লাবের কর্তারা যুক্তি দিলেন, ‘ভলিবল খেলি, ভলিবল নিয়ে ভাবি। মূর্তি কোথায়, কী করে বলি বলুন তো!’ পড়শি রেফারি অ্যাসোসিয়েশনের কেউ কেউ, ‘কিছু দিন আগেও তো ছিল চারটি মূর্তি। কেউ জাদুঘরে রেখে অাসেনি তো?’ পুরসভার মেয়র পরিষদের উদ্যান-কর্তা হৃদয়ানন্দ গুপ্তর সওয়াল, ‘মনোহরদাস তড়াগ তো আমাদের সম্পত্তি নয়। ওটা নগর-উন্নয়ন দফতরের। মূর্তির খবর ওরাই জানবে।’ কিন্তু ’৯৭-এর ৬ জানুয়ারি তড়াগ সাফাইয়ের কাজ শুরু করেছিল পুরসভা। ওই বছর ২০ ফেব্রুয়ারির খবর, একটি বাণিজ্যিক গোষ্ঠীর সঙ্গে হাত মিলিয়ে তড়াগের মধ্যে ফোয়ারা বসানো, গম্বুজে আলো দেওয়া এবং সুরম্য পথ নির্মাণের আয়োজন করছেন পুর-কমিশনার অসীম বর্মন। আর এ বার আই টি সি পার্ক, বইমেলা উদ্যান, ধর্মতলা হকার্স কর্নারের সঙ্গে মনোহরদাস তড়াগের উন্নয়নে হাত দিয়েছে পূর্ত দফতর। দুটি পুরনো পাম গাছকে রেখেই লাগানো হয়েছে ৩৫০ রকমের ৬০০০ গাছ। সংস্কার করা হয়েছে দিঘি ও মন্দির। টিউলিপ আর্ট স্টুডিওর শিল্পী সুজিত চক্রবর্তী এবং অর্ঘ্য রায় বসিয়েছেন ডাইভিং বার্ড ও ভিকট্রি ক্যাণ্ডেলের স্থাপত্য। বসানো হয়েছে ঢালাই লোহার চেয়ার। নির্মিত হয়েছে সুরম্য পথ। আলোকোজ্জ্বল হয়েছে চারটি মন্দির। এই মাসেই পূর্ত দফতর সাধারণের জন্য খুলে দিতে চলেছেন দুশো বছরের প্রাচীন এই উদ্যান। কিন্তু মনোহরদাস তড়াগের দায়িত্ব কার? এ প্রশ্ন লিখিত আকারেই ’৯৭-তে জ্যোতি বসু জানতে চেয়েছিলেন তখনকার প্রতিরক্ষা মন্ত্রী মুলায়ম সিংহ যাদবের কাছে। মুলায়ম ছিলেন নিরুত্তর। অতঃপর রাজ্য সরকারের প্রতিনিধিদের সঙ্গে তড়াগ নিয়ে আলোচনা হয় সেনাবাহিনীর, মহাকরণে মুখ্যসচিবের ঘরে। তখনও মূর্তি উধাও হওয়ার খবর সরকারি নজরে আসেনি। পূর্ত ও নগরোন্নয়ন দফতরের কর্তাদের বিষয়টি খেয়াল পড়ে এ বছর মাস তিনেক আগে। অর্থাৎ যে দিন থেকে ও দফতরের উদ্যোগে শুরু হয়েছে তড়াগ উন্নয়নের কাজ। একজিকিউটিভ ইঞ্জিনিয়ার অমলেশ ঘোষ স্বয়ং খোঁজ নেন লালবাজারে। না, পুলিশ জানিয়েছে, ওই অঞ্চলের মূর্তি চুরি যাওয়া নিয়ে কোনও ডায়েরি নেই তাঁদের তথ্য ভাণ্ডারে। তড়াগের চার কোণে চারটি মন্দিরে যে চারখানি মূর্তি ছিল তার বিবরণ আজও ওই চত্বরেই টিকে রয়েছে ১৯৪৮-এর ১২ অক্টোবর বিজয়া দশমীর দিন তৎকালীন রাজ্যপাল কৈলাসনাথ কাটজুর উন্মোচন করা স্মৃতিফলকে: ‘কাশী নিবাসী গোলকদাস শাহের সুপুত্র মনোহরদাস শাহ সংবৎ ১৮৫৭ (ইং ১৮০০) সালে গরুর জল পানার্থে এই বৃহৎ পুষ্করিণী নির্মাণ করেন। এবং এই দিঘির চারিধারে ১০০ বিঘা জমি ক্রয় করিয়া তাহা গোচারণের ক্ষেত্রে পরিণত করেন। এতৎ ব্যতীত পুষ্করিণীর চারি কোণে চারটি মন্দির নির্মাণ করিয়া তাহাতে শিব, বিষ্ণু, দুর্গা ও সূর্যদেব স্থাপন করেন...’। মনোহরদাসের কলকাতাবাসী উত্তরপুরুষ সঞ্জয়প্রসাদ শাহ শুধু বলতে পারলেন, সম্ভবত কাশী থেকেই পাথরের মূর্তিগুলি তৈরি হয়ে এসেছিল। ১৮০০ সাল অর্থাৎ লর্ড ওয়েলেসলির আমল। যে বছর উইলিয়াম কেরি সপরিবার কলকাতায় এলেন, যে বছর শুরু হল ফোর্ট উইলিয়াম কলেজের কাজ, যে বছর পুরনো বাকিংহাম হাউস ভেঙে তৈরি হচ্ছে আজকের রাজভবন, সেই আমলের কথা। না, বালথাজার সলভিন্স, স্যামুয়েল ডেভিস, আর এইচ কোলব্রুক, বা চার্লস ডয়লি হেন সমসাময়িক চিত্রকরদের তুলিতেও হদিশ নেই মূর্তিগুলির। ফেলুদা, ব্যোমকেশ, কাকাবাবুদের শহরে এ কী কাণ্ড! ছবিটি তুলেছেন শুভ ভট্টাচার্য। 

 সূতিকাগার 

 ঝকঝকে সাজানো গোছানো গোটা কুড়ি খোপ। প্রতিটিতেই সর্বাধুনিক কম্পিউটার, ইন্টারনেট, ই-মেল সংযোগ কী নেই। এত সব আয়োজন যাঁদের জন্য তাঁরা কিন্তু সেই অফিসের কর্মী নন, তথ্য-প্রযুক্তি ও টেলিকমের ক্ষেত্রে এ-রাজ্যের ভাবী কিছু শিল্পোদ্যোগী। শুধুমাত্র ‘ব্রিলিয়ান্ট আইডিয়া’ সম্বল করেই তাঁরা এখানে এসেছেন। কিন্তু সেই সব আইডিয়া বা ভাবনাকে নির্ভরযোগ্য ব্যবসায়িক প্রকল্প-প্রস্তাবে রূপ দেওয়ার মতো প্রয়োজনীয় সাধন এতদিন হাতে ছিল না, কারণ তা যথেষ্টই ব্যয়সাধ্য। ছিল না ব্যবসার খুঁটিনাটি চিনিয়ে দেওয়ার পথপ্রদর্শক। তাঁদের সেই অভাব পূরণের জন্যই গড়ে তোলা হয়েছে প্রকল্প রচনার এই সূতিকাগার  ‘ইনকুবেশন সেন্টার’। উদ্যোগ রাজ্য সরকারি সংস্থা ‘ওয়েবেল’-এর। সহযোগী কলকাতার আই আই এম। সল্ট লেকে ওয়েবেল ভবনেরই চারতলায় ওই সেন্টারে কাজ শুরু করেছেন জনা দশ প্রতিশ্রুতিময় শিল্পোদ্যোগী। সময় ছ’মাস। প্রকল্প রূপায়নের টাকার জন্য রয়েছে ওয়েবেলের ‘উদ্যোগ মূলধন তহবিল’। সংস্থার কর্ণধার ডঃ সুব্রত গঙ্গোপাধ্যায়ের কথায়, এ ব্যাপারে আমরা পথিকৃৎ হলাম। চাইব আমাদের দেখে আরও অনেক সংস্থা এগিয়ে আসুক। ‘আইডিয়া’ হল বৌদ্ধিক সম্পদ, প্রকল্প রচনার স্তরেই তা যাতে বেহাত হয়ে না যায় তার জন্য সম্পূর্ণ নিরাপত্তার ব্যবস্থা থাকবে বলেও জানালেন তিনি। বাড়তি একটা সুবিধা আছে ওয়েবেল ভবনের  নো পাওয়ার কাট। 

 স্মরণে 

 রফি আহমেদ কিদোয়াই-এর কন্যা, প্রয়াত শিল্পী আমিনার জন্ম কলকাতায়। ১৯৩০-এর ১০ ফেব্রুয়ারি। ’৪৩-এ লরেটো কনভেন্ট থেকে সিনিয়র কেমব্রিজ পাশ করার পর তিনি যান দিল্লিতে, লেডি আরউইন কলেজে। অতঃপর কলকাতা ও দিল্লির নানা শিল্পশিক্ষার খেতাব নিয়ে প্যারিসে। ইউনিভার্সিটি অব প্যারিস, একোল দু ল্যুভর, অধ্যয়ন করেন বিভিন্ন প্রতিষ্ঠানে। তাঁর ছবির প্রথম প্রদর্শনী হয় ১৯৫০-এ প্যারিসে। আমিনা আহমেদ-এর ছবি এ শহরে রসিকজন প্রথম দেখেন ’৫২ এবং ’৫৭-তে। ভাস্কর চিন্তামণি কর তাঁর যাবতীয় স্থাবর সম্পত্তি রাজ্য সরকারের হাতে তুলে দেওয়ায় নরেন্দ্রপুরে তৈরি হয় ‘ভাস্কর ভবন’। কিন্তু সর্বসাধারণের জন্য সেই ভবন আজও উন্মুক্ত না হওয়ায় স্ত্রী আমিনার স্মরণে এ বার তিনি স্বয়ং উদ্যোগী হয়ে ৩ কাঠা জমিতে দু’লক্ষ টাকা ব্যয়ে গড়ে তুলেছেন একটি গ্যালারি। সম্প্রতি ভীষ্মদেব তনয় জয়ন্ত চট্টোপাধ্যায় এবং বাহাদুর খাঁর পুত্র বিদ্যুৎ খাঁর শাস্ত্রীয় সংগীত দিয়ে উদ্বোধন হল নতুন প্রদর্শশালার। ’৪৮ থেকে ’৯০ অবধি আঁকা আমিনা আহমেদ কর-এর ছবি দেখা যাবে সোম থেকে শুক্রবার বিকেল ৩-৬টা। আয়োজক সর্বভারতীয় চারুকলা মন্দির। সঙ্গে আমিনার আত্মপ্রতিকৃতি। 

 প্রণতি 

 ১৯৩৩ সাল। ইংরেজি এম এ ক্লাসের ছাত্রী প্রণতি রায়চৌধুরীর সঙ্গে প্রথম পরিচয় ঘটেছিল সদ্য প্রকাশিত উর্বশী ও আর্টেমিস-এর কবি বিষ্ণু দে-র। পরের দিন স্বয়ং কবি বইটি উপহার দিলেন প্রণতিকে। পরিচয় গাঢ় হল অধ্যাপক প্রভাসচন্দ্র ঘোষের বাড়িতে নিয়মিত বেঠোফেনের নাইনথ সিমফনি শুনতে শুনতে। পরবর্তী কালে প্রণতি দে-র স্মৃতিচারণ: ‘নাইনথ সিমফনি ব্রট আস টুগেদার’। নব্যভারত পত্রিকার প্রতিষ্ঠাতা দেবীপ্রসন্ন রায়চৌধুরীর পৌত্রী, প্রভাতকুসুম রায়চৌধুরীর কন্যা প্রণতি আর বিষ্ণু দে-র বিয়ে হল ১৯৩৪-এর ২ ডিসেম্বর। ’৮২-র ডিসেম্বরে কবির শেষ দিনটি পর্যন্ত প্রণতি ছিলেন কবির সখা ও সচিব। দীর্ঘ কাল শিক্ষকতা করেছেন কমলা গার্লস স্কুলে। প্রধান শিক্ষিকার ভূমিকায় ‘তাসের দেশ’ প্রযোজনা নান্দনিকতায় প্রায় কিংবদন্তি। তৎকালীন উপাচার্য সত্যেন্দ্রনাথ বসুর আমন্ত্রণে ’৫৭ সালে বিশ্বভারতীতে পড়িয়েছিলেন কয়েক মাস। এক পুত্র ও দুই কন্যাকে লালন করেছেন সযত্নে। বন্ধুত্ব, ভালবাসা এবং স্বামীর যত্নলালিত স্মৃতি নিয়ে প্রণতি দে বর্তমান প্রজন্মের বৃত্ত থেকে দূরে সরে গিয়েছিলেন। সম্প্রতি বিদায় নিলেন নীরবেই। 

 খালেদদা 

 ‘‘গুরুসদয় দত্তর বড়দিদি কাত্যায়নী পুরকায়স্থ ছিলেন আমার দিদিমা। গুরুসদয় দত্ত আমার নাম রেখেছিলেন ‘চিরকুমার’, কিন্তু যেহেতু আমার অন্যান্য ভাইদের নামের সঙ্গে ‘রঞ্জন’ আছে, বাবা কুমার বদলে করলেন ‘রঞ্জন’। ...বাড়ি থেকে চলে আসবার পর যে মুসলিম পরিবারে আমি আশ্রয়, নিরাপত্তা পেলাম, সেখানে থাকার সময়ই নিজের নামটা বদলে নিই। খালেদ মানে ‘চিরস্থায়ী’।’’ হ্যাঁ, খালেদ চৌধুরীই বলছেন। টুকছেন সুদেষ্ণা বসু। মাঝে মাঝেই আলোচনার খেই ধরিয়ে দিতে সুদেষ্ণার সওয়াল আর্ট কলেজে কবে এলেন, কেন রায়টের সময় গোয়াবাগান ছেড়ে পার্কসার্কাসে চলে আসেন, কেন নিলেন কালী চৌধুরী ছদ্মনাম, ‘পাগলা ঘোড়া’ থেকেই কি ‘বহুরূপী’র সম্পর্ক ছিন্ন হল এ হেন অজস্র। এই নিয়েই তৈরি পাঁচ পর্বে একাশি পৃষ্ঠার ‘খালেদদা’ গ্রন্থটি (একুশে সংসদ)। সঙ্গে ’৫৪-র ‘রক্তকরবী’ থেকে এ বছরের ‘স্বপ্ন উজান’ অবধি প্রায় একাশিটি নাটকের মঞ্চনির্মাণ সংক্রান্ত খুঁটিনাটি তথ্য। সম্প্রতি নন্দন (৩)-এ গ্রন্থের আনুষ্ঠানিক উদ্বোধন করলেন চিন্তামণি কর। ‘খালেদদা ও তাঁর সময়’ শীর্ষক বৈঠকে স্মৃতিচারণ করলেন অনেকেই। দেখা গেল শৈবাল মিত্র রচিত কবি অরুণ মিত্রের স্মরণচিত্র ‘রোদ্দুরের কবি’ও। ছবি: সন্দীপ সাহা 

 শ্রীচরণের বই 

 ম্যাজিক করেই ভিড় উড়িয়ে দিলেন যেন। সাপের মতো লাইন। তবু তাঁকে সরীসৃপ হতে হল না। স্ত্রী জয়শ্রীর সঙ্গে ভক্তিভরে পা ধুলেন, মুখে মাথায় দিলেন চরণামৃত, হাতে নিলেন হাজার ফুল। এগিয়ে চললেন গর্ভগৃহের দিকে। পিছনে স্ত্রী। সামনে ভিডিয়ো ক্যামেরা। ক্যামেরা অবিশ্যি অন্দরমন্দিরে ঢুকতে পেল না। ওঁর মুখে সেই পরিচিত হাসি। চোখ দুটি অস্বাভাবিক জ্বলজ্বলে। পরনে রঙিন পাঞ্জাবি। আঙুলে আঙুলে আংটির ঝিলিক। ঠিক-ঠিক পা ফেলে পাশ কাটালেন উঠোনে পড়ে থাকা বলির রক্ত। ‘মা, পি সি সরকার!’ দেবীদর্শনের লাইনে দাঁড়ানো বাচ্চার উল্লাস। শিশু-ভক্তের দিকে তাকিয়ে একটু হাসলেন জাদুকর। হাতে তাঁর পুজোর ফুলের সঙ্গে একটি বই: ‘আমার জীবন আমার ম্যাজিক।’ দীপ প্রকাশনের বইটি জগদ্ধাত্রী পুজোর দিন প্রকাশিত হল কালীঘাটের মন্দিরে। দেবীর পায়ে ছুঁইয়ে বইটিতে মন্ত্রপুষ্প ছড়ালেন পুরোহিত। বইটি জয়শ্রীর হাতে তুলে দিয়ে জাদুকর বললেন, ‘এটা তোমার কাছে রেখে দাও। মায়ের শ্রীচরণে ঠেকানো বই তো।’ 

 আলচিকি 

 হুগলির সরখোলা গ্রামের সাঁওতাল যুবক তরুণ হেমব্রম ধান আর আলু ফলান পাঁচ বিঘে জমিতে। তাঁর এই কৃষিকর্মের সঙ্গী গান। আলচিকি ভাষার গান। আশ্বিনে দালাই, কার্তিকে কাড়াম এমন কি সোহরাই গানও মুখে মুখে-মনে মনে রচনা করেন তরুণ। শিখেছিলেন মায়ের কাছে। যশোদা হেমব্রম হারমোনিয়ম বাজিয়ে গাইতেন। অতঃপর নজরুলগীতি ও আধুনিক বাংলা গানেরও তালিম নিয়েছেন। ফলে আলচিকি গানের গায়ক-গায়িকা জীবন মুর্মু, সীমল টুডু, লক্ষ্মণ মুর্মু, শেফালি হেমব্রম বা রানি মাণ্ডিদের সঙ্গে তরুণও অন্যতম। বছর কয়েক আগে তাঁর গানের ক্যাসেট ‘কুসুম’ বিক্রি হয়েছে প্রায় দেড় লক্ষ। তাঁর ‘বেঙ্গল অপেরা’র গানও জনপ্রিয়তার শীর্ষে। এ বার তরুণের নিবেদন ‘উইহের’ নামের মোট দশটি গানের অ্যালবাম সঙ্গে বেঙ্গল অপেরার গানের সংকলন ‘দার মানহাতে মানম মায়ম’ও। প্রকাশিত হল লাইট হাউস মিনিয়েচারে। খালি গলায় গানও শোনালেন তরুণ। উদ্যোগ মিলেনিয়াম চ্যানেলের। 

 পত্রপুটে পাতা মানেই পাপ, পাতা মানেই লজ্জা। নিষিদ্ধ ফলটি খাওয়ার আগে পর্যন্ত আদম এবং ইভ লজ্জা আড়াল করার জন্য পাতার প্রয়োজন বোধ করেননি। যেই পাপ-পুণ্যের বোধ জাগল, অমনি পাতা এল পোশাক হিসেবে। অরণ্যে এখনও পাতার পোশাক পরা হয় অনেক জায়গাতেই। কিন্তু সভ্য পৃথিবীর আধুনিক পোশাকও পাতার দিকে ঝুঁকেছে সম্প্রতি। ইউরোপ-আমেরিকার মডেল-সুন্দরীরা ইদানীং পরছেন কাপড়ের তৈরি নানা আকারের ‘পাতা’। কলকাতাতেও সেই পাতা নিয়ে এলেন ‘বাকার্ডি’ রজনীসমাবেশে মুম্বইয়ের সুপার মডেল হেলেন ব্রডি। তাজ-এর ক্রিস্টাল রুমে পত্রপুটে ঢাকা মেয়ে নাচলেন মাঝরাতের কল্লোল। ছবি: রাসবিহারী দাস 

 চিত্রোৎসব 

 খ্যাপাটে ম্যানেজার। সিনেমা পাগল। প্রতিকূলতা সত্ত্বেও ফিল্ম হল তার কাছে শিল্পমন্দিরের মতো, তা বন্ধ হয়ে গেলে শেষমেষ ফিল্ম-ইউনিটে। ফেলিনি নাম তার। শুনলে প্রথমেই ইতালির সেই বিখ্যাত পরিচালককে মনে পড়ে। ইচ্ছে করেই এ রকম নাম আর গল্প ফেঁদেছেন উজবেকিস্তানের পরিচালক নাজিম আব্বাসভ। তাঁর ছবি দিয়েই উদ্বোধন হল সিনে সেন্ট্রাল-এর উৎসব। এ উৎসব এখন এই নিয়ে টানা তিন বার ‘ইন্টারন্যাশনাল ফোরাম অব নিউ সিনেমা’ নামে রাজ্য সরকারের ক্যালকাটা ফিল্ম ফেস্টিভ্যাল-এর অন্তর্ভুক্ত। সরকারি সাহায্যে প্যারাডাইস-এ উৎসবের নিয়মিত শো, ১৭ নভেম্বর পর্যন্ত। এ মুহূর্তে ক্লাব-সদস্য ছাড়া সাধারণের কাছে তেমন পৌঁছতে পারছেন না বলে আক্ষেপ করছিলেন ক্লাব-সচিব অলোকচন্দ্র চন্দ্র। পৃথিবী ঢুঁড়ে বাছাই করা ছবির সংখ্যা প্রায় ষাটের ওপর। তাতে যেমন ইতালির পরিচালক রোবের্তো বেনিনির অস্কার পাওয়া ছবি আছে‘লাইফ ইজ বিউটিফুল’, তেমনই আছে হাঙ্গেরির নারীবাদী পরিচালক মার্তা মেসজারোস-এর নতুন ছবি: ‘লিটল ভিলমা দ্য লাস্ট ডায়েরি’। 

 ঐতিহ্য 

 কথিত, বংশে প্রথম কার্তিক পুজো শুরু করেছিলেন কাঁসার তৈজস শিল্পী গুরুচরণ প্রামাণিকের ঠাকুরদা মদনমোহন। সম্ভবত আদি নিবাস সাহাগঞ্জেই। কবে, তা জানা নেই বংশের অষ্টমপুরুষ শিবেন্দ্রকুমারের। ‘গোড়া থেকেই আমাদের কার্তিকের বাহন তিনটি ময়ূর। এর কোনও ব্যাখ্যা পূর্বপুরুষেরা লিখে রাখেননি,’ জানান তিনি। কার্তিকের নাম রাজা কার্তিক। সত্যিই রাজবেশ তাঁর! বসে আছেন পদ্মাসনে। কুমোরটুলির শিল্পী দুলাল পাল বংশপরম্পরায় গড়েন মূর্তি। পিছনে ময়ূরপুচ্ছ, এখনও সত্যিকারের নমুনাই আনা হয়। কার্তিককে তুষ্ট করে পুত্রই লাভ করেন মদনমোহন, বাবুলাল। সেই বাবুলালের পুত্র গুরুচরণ। সিমলার কাঁসারিপাড়ায় প্রকাণ্ড অট্টালিকাটি গড়েন গুরুচরণই। তাঁর পুত্র স্বনামধন্য তারক প্রামাণিকের নামেই নামকরণ হয়েছে রাস্তার। তারক প্রামাণিকের উত্তরপুরুষেরা আজও নিষ্ঠায় পালন করছেন কার্তিকপুজোর মতো পারিবারিক নানা প্রথা। তাঁদের বারো ফুট পিতলের রথটি এখনও সাজানো হয় রথের দিন। বাংলার ধাতুশিল্পের এই চমৎকার নজিরটি সযত্নে রক্ষা করছেন তাঁরা। ছবি: সুব্রত প্রামাণিক 

 অসুখ-বিসুখ 

 বাঙালির দুই বিলাস, কাব্য আর ব্যাধি। প্রথম বিলাসীদের উদ্দেশে জীবনানন্দ দাশ সতর্কবাণী উচ্চারণ করেই গিয়েছেন, ‘সকলেই কবি নয়, কেউ কেউ কবি’। কিন্তু সকলেই যে ডাক্তার নয়, সে কথা ‘হাইপোকনড্রিয়াক’ বাঙালিকে কে মনে করিয়ে দেবে? পাশের বাড়ির মাসিমার বিনা-পয়সার উপদেশ থেকে নামী-দামি ডাক্তারের তিন-হাজারি প্রেসক্রিপশন, কোনওটার উপরেই চোখ বন্ধ করে ভরসা করা চলে না। বারবার প্রশ্ন করা চাই। বিশেষত এই আগ্রাসী বিজ্ঞাপনের যুগে। সেই অভ্যাস তৈরির ভার স্বেচ্ছায় কাঁধে নিয়েছে ছোট একটা পত্রিকা, ‘অসুখ-বিসুখ’। শরীর, রোগ, ডাক্তার আর চিকিৎসা পদ্ধতি নিয়ে নানা প্রশ্ন তুলছেন ডাক্তাররাই। উদ্দেশ্য, ভুল ভেঙে দেওয়া। ‘জ্বর-জ্বর লাগছে? একটা অ্যাসপিরিন খেয়ে নিন,’ গোছের সদিচ্ছাপূর্ণ উপদেশও মারাত্মক হতে পারে, যদি জ্বরটা হয় ভাইরাস-ঘটিত। জানতেন কি, ব্লাড প্রেশার ‘হাই’ কিনা, তা বোঝার জন্য ৩ দিনে কমপক্ষে ৬ বার রক্তচাপ মাপতে হবে? আবার এক রসিক ডাক্তারের কলমে  ‘‘কোনও আত্মা পরলোকে গিয়ে অর্শরোগে ভুগছেন, কোনও থিয়োজফিস্টও এমন প্রমাণ পাননি। অতএব ইহলোকে কষ্ট করে ভগবদ্ভক্তি নিয়ে কাটালে পরলোকে রোগমুক্তি অনিবার্য।’’ হিদারাম ব্যানার্জি লেনের জনস্বাস্থ্য গ্রন্থালয়ে আপাতত পাওয়া যাচ্ছে ‘অসুখ-বিসুখ’। 

 স্রষ্টা 

 খুলনা জেলার বারাকপুর আর চব্বিশ পরগনার নববারাকপুর (আজকের নিউ ব্যারাকপুর)। প্রথমটিকে আদর্শ ইউনিয়নে পরিণত করার কৃতিত্ব যে মানুষের, দ্বিতীয়টির সৃষ্টি-স্থিতি তাঁরই হাতে। ১৯২৬-’৫০ তাঁর কর্মকাণ্ড জন্মস্থান খুলনার বারাকপুরকে ঘিরেই। ১৯৫০-এ পাকিস্তান সরকার বহিষ্কার করায় পাকাপাকি কলকাতায় চলে আসতে হল হরিপদ বিশ্বাসকে (১৯০০-১৯৭৬)। শিয়ালদহের শরণার্থীদের সেবার মধ্যে দিয়ে তিনি নতুন উদ্যোগে জড়িয়ে নিলেন নিজেকে জলাজঙ্গলে গড়ে তুললেন উদ্বাস্তু উপনিবেশ। শুধু মাথা গোঁজার ঠাঁই নয়, একে একে তৈরি হল তিনটি কলেজ, তিনটি উচ্চমাধ্যমিক, পাঁচটি মাধ্যমিক, চারটি বুনিয়াদি ও ১৭টি প্রাথমিক স্কুল, হাসপাতাল, বাজার, ডাকঘর, রেলস্টেশন, জল সরবরাহ ব্যবস্থা অর্থাৎ উন্নত নাগরিক পরিষেবার সব অঙ্গই। ১৯৬৫তে পুরসভার মর্যাদা পেল নববারাকপুর, উদ্বাস্তু কলোনিগুলির মধ্যে প্রথম। সব উদ্যোগের কেন্দ্রে এক জনই, হরিপদ বিশ্বাস। স্বাভাবিক ভাবেই কুৎসা-কলঙ্ক, প্রতিরোধ-প্রতিশোধ তাঁর পিছু ছাড়েনি। তাঁর জন্মশতবর্ষে বিশেষ সংখ্যা প্রকাশ করে শ্রদ্ধা জানিয়েছে ‘অক্ষরমালা’ পত্রিকা (শ্রীশ্রীরামকৃষ্ণ ট্রাস্ট গ্রন্থনবিভাগ, নববারাকপুর, ৫০.০০)। নানা জনের রচনায় যেমন ফুটে উঠেছে এক আশ্চর্য মানুষের ছবি, তেমনই বাদ পড়েনি সমালোচনার কথাও। কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1010102_2edit5.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

সম্পাদক সমীপেষ ু.. বাংলাদেশ ও ক্রিকেট 

আনন্দবাজার পত্রিকায় যথাক্রমে গত ২৮/৫, ৮/১১ ও ৯/১১ তারিখে প্রকাশিত ‘বাংলাদেশ ও ক্রিকেট’ সম্পর্কে বোরিয়া মজুমদারের লেখা পড়ে বিশেষ উৎসাহিত হয়েছি এবং কতগুলো প্রশ্ন উত্থাপন ও মন্তব্য করার প্রয়োজন অনুভব করছি। বোরিয়া লিখেছেন, বাংলাদেশের ক্রিকেট ঐতিহ্য প্রায় দেড়শো বছরের এবং প্রশ্ন তুলেছেন ১৪০ বছরের অভিজ্ঞতা যদি যথেষ্ট না হয়ে থাকে তবে আর অভিজ্ঞতার মূল্য কী (৮/১১)? লেখকের আরও বক্তব্য, বাংলার সমৃদ্ধ ক্রিকেট ঐতিহ্য একটা সময়ের পর থেকে ম্লান ও বিস্মৃত হয়ে যায় (৯/১১), সময়টা তাঁর অনুমানে বাংলা বিভাগের পর (২৮/৫)। আর এই ঐতিহ্য-বিস্মৃতির জন্য লেখক মূলত বাঙালির ব্যবসায়িক বুদ্ধির অভাবকেই দায়ী করেছেন (৯/১১)। 

আমার প্রথম প্রশ্ন, ঐতিহ্য বলতে কি শুধুমাত্র প্রাচীনত্বকেই বোঝায়? কোনও সমাজের সাংস্কৃতিক ঐতিহ্যের মাপকাঠি কখনওই কেবল প্রাচীনত্ব বা বিচ্ছিন্ন অভিজ্ঞতা হতে পারে না; তার নিরবচ্ছিন্ন ধারাবাহিকতা এবং সার্বিক গ্রহণযোগ্যতার বিষয়টা এখানে সমধিক গুরুত্বপূর্ণ। লেখকের বক্তব্যেই স্পষ্ট যে বাংলার ক্রিকেট অভিজ্ঞতা বা ঐতিহ্য ধারাবাহিক ছিল না। উনিশ শতকের শেষ দু’দশকে বাংলাদেশের বেশ কিছু শহরে ক্রিকেট জনপ্রিয় ও প্রসারিত হয়েছিল ঠিকই, কিন্তু বিশ শতকের প্রথম কোনও এক সময় থেকে এই ক্রিকেট ঐতিহ্য চোখের আড়ালে চলে যায়। লেখকের যুক্তিমতো বাংলা বিভাগের পর থেকেই এই ঐতিহ্য বিস্মৃতির সূত্রপাত হয় এবং ১৯৪৭-এর দেশভাগের পর পূর্ব পাকিস্তানে পশ্চিম পাকিস্তানি অভিজাতবর্গের কর্তৃত্ববাদী শাসনে ‘ক্রিকেট’ বিনোদন যদি স্থানচ্যুত হয়ে থাকে (৯/১১), তা হলে ধরে নিতে হবে ১৯০৫-১৯৭১ অর্থাৎ ছয় দশকেরও বেশি সময়ব্যাপী আজকের বাংলাদেশে ক্রিকেটের স্বাভাবিক বিকাশ আদৌ ঘটেনি। এত দীর্ঘ সময়ের বিস্মৃতি কি অভিজ্ঞতার মূল্যহ্রাসের পক্ষে যথেষ্ট নয়? সুতরাং, বাংলাদেশের টেস্ট স্ট্যাটাস পাওয়ার সঙ্গে তার ক্রিকেটীয় অভিজ্ঞতার যোগাযোগ খুবই ক্ষীণ। বরং এই কৃতিত্বকে বিগত দুই দশকে বাংলাদেশের ক্রিকেট অগ্রগতির প্রয়াস, উপমহাদেশীয় আর্থ-সামাজিক জীবনে ক্রিকেটের ক্রমবর্ধমান গুরুত্ব এবং বিশ্বায়ন ও বাণিজ্যায়নের প্রেক্ষাপটে বিচার করাই বোধহয় সম্যক যুক্তিযুক্ত হবে। 

এ বারে আসি পশ্চিমবঙ্গের ক্রিকেট প্রসঙ্গে। স্বাধীনতার পর থেকে আশির দশক পর্যন্ত বাঙালির ক্রিকেট-প্রীতি মূলত কলকাতাকেন্দ্রিক এবং ক্রিকেটের প্রসার কিছু স্কুল-কলেজ ও জেলা ভিত্তিক প্রতিযোগিতার মধ্যে সীমাবদ্ধ। বাঙালির ব্যবসায়িক বুদ্ধির অভাব তার ক্রিকেটীয় ঐতিহ্য-বিস্মৃতির প্রধান কারণ এই যুক্তির প্রাসঙ্গিকতা গত দু’দশকে হয়তো অনেকটাই প্রযোজ্য, কিন্তু সত্তর দশক পর্যন্ত বাংলায় এই বক্তব্য খুব একটা গ্রহণযোগ্য নয়। তদুপরি, আশির দশক থেকে বাংলায় একই সঙ্গে ফুটবল ও ক্রিকেটের জনপ্রিয়তায় যথাক্রমে ভাটা ও জোয়ারের ব্যাখ্যা বহুবিধ এবং অনেক ক্ষেত্রেই সম্পৃক্ত। ব্যবসাবুদ্ধি বা বাণিজ্যায়নের প্রশ্ন সেখানে অন্যতম, কিন্তু একমাত্র কারণ নয়। খেলাধুলোর সফল বাণিজ্যায়নের অভাবেই যদি কোনও বিশেষ খেলার প্রসার বা জনপ্রিয়তা রুদ্ধ হয়ে যেত কিংবা প্রতিভার বিকাশ বহুলাংশে আটকে যেত (৯/১১), তা হলে বাংলা ফুটবলের ক্ষেত্রেও একই ঘটনা ঘটা উচিত ছিল। ১০০ বছর কেন, ৩০ বছর আগেও বাংলাতে ক্রীড়াবিনোদনকে শিল্পের অঙ্গরূপে ভাবনার শরিক বা প্রয়োগ করার মতো ব্যক্তি ছিলেন ক’জন সন্দেহ আছে। তা সত্ত্বেও সত্তর দশকের শেষ পর্যন্ত বাংলার ফুটবলে কিন্তু জনপ্রিয়তা বা গ্রহণযোগ্যতার অভাব ঘটেনি। আসল সত্যিটা কঠিন শোনালেও উল্লেখ্য‘খেলাপাগল’ বাঙালির ক্রিকেট-প্রেম বরাবরই ছিল সীমাবদ্ধ, তার মনের গভীর টান ফুটবলে। ফুটবলের প্রতি প্রায় সব শ্রেণীর বাঙালির যে প্রীতি ও আবেগ বিশ শতকের গোড়া থেকেই জন্ম নিয়েছিল, ক্রিকেট সেখানে ছিল মুষ্টিমেয় শহুরে মানুষের বিনোদনের মাধ্যম। খেলার অর্থনৈতিক গুরুত্বের চেয়েও তখন তার সামাজিক ও মানসিক তাৎপর্য অনেক বেশি ছিল। ফুটবলের জাতীয়তাবাদী আবেদনে আমরা এই তাৎপর্যেরই আভাস পাই। 

এই প্রসঙ্গেই আমি স্বাধীনতা-পূর্ব বাংলাদেশের ক্রিকেটের সার্বিক গ্রহণযোগ্যতা বিষয়ে আসছি। গত দু’দশককে বাদ দিলে বাংলায় ক্রিকেট কোনও দিনই সর্বজনীন জনপ্রিয়তা বা গ্রহণযোগ্যতা লাভ করেনি। কলকাতা ও ঢাকা-সহ কয়েকটা নির্দিষ্ট শহরে মূলত উচ্চবিত্ত ও সীমিত মধ্যবিত্ত মানুষের বিনোদনরূপে ক্রিকেট সীমাবদ্ধ ছিল। হয়তো এর কিছু সামান্য ব্যতিক্রমও ছিল। কিন্তু স্কুল-কলেজ বা আঞ্চলিক-ক্লাব স্তরে ক্রিকেট খেলার যে উদাহরণ পত্র-পত্রিকা বা নথিপত্র ঘেঁটে পাওয়া যাচ্ছে, তা আমাদের সামনে সম্পূর্ণ ও আসল ছবিটা তুলে ধরে না। ফুটবল বা ক্রিকেটের মতো বিশেষ গণ-সাংস্কৃতিক উপাদানের সামাজিক ইতিহাসাশ্রয়ী গবেষণায় শুধুমাত্র সরকারি বা বেসরকারি দলিল-দস্তাবেজ, মুদ্রিত নথিপত্র কিংবা পত্র-পত্রিকা নির্ভর তথ্যই যথেষ্ট নয়, তৃণমূল স্তরে ওই খেলার গ্রহণযোগ্যতার বা গুরুত্বের বিষয়টাকেও বিস্তৃত ‘Oral History’-এর ভিত্তিতে পর্যলোচনা করা বিশেষ ভাবে প্রয়োজন। বর্তমান পত্রলেখক পশ্চিমবঙ্গের বেশ কিছু মফস্‌সল শহর ও গ্রামে সাধারণ মানুষের সঙ্গে কথাবার্তায় প্রকাশিত ‘মুখের কথার ইতিহাস’ থেকে জানতে পেরেছেন যে, ফুটবল তাঁদের কাছে প্রথম থেকে কতখানি জনপ্রিয় ও গ্রহণযোগ্য ছিল। কিন্তু ক্রিকেট সম্পর্কে তাঁদের ধারণা বা আগ্রহ ছিল খুবই ক্ষীণ। বিশ শতকের আশির দশক পর্যন্ত পশ্চিমবঙ্গের গ্রামীণ জীবনে ক্রিকেটের অবস্থান যেখানে প্রায় শূন্যতায়, সেখানে স্থানীয় খেলাগুলোর পাশাপাশি ফুটবল দৈনন্দিন সংস্কৃতির এক অবিচ্ছেদ্য অঙ্গ ছিল। 

বাংলাদেশের টেস্ট স্টেটাস পাওয়া কতটা সঠিক ও সময়োপযোগী সিদ্ধান্ততা নিয়ে বিতর্ক হয়তো চলবে বেশ কিছু দিন। এ ক্ষেত্রে বোরিয়ার বক্তব্য নিঃসন্দেহে সমর্থনযোগ্য। বর্তমান বাংলাদেশের আর্থ-সামাজিক ও সাংস্কৃতিক প্রেক্ষিত বিচার করলে এই সিদ্ধান্ত যেমন সঠিক, তেমনই ঐতিহাসিকও বটে। কিন্তু আবেগবশত এই পাওয়াকে বাংলার ক্রিকেটীয় অভিজ্ঞতার প্রেক্ষাপটে স্থাপন করাটা বোধহয় অতিরঞ্জন ও অনৈতিহাসিক হবে। তার চেয়ে এটাকে বরং গত দু’দশকব্যাপী বাংলাদেশে ক্রিকেটের নবজীবন লাভের এক সফল পরিণতি বলা যেতে পারে; কেননা এর ফলে বাংলাদেশে সর্বজনীন তথা তৃণমূল স্তরে খেলাটার জনপ্রিয়তা ও গ্রহণযোগ্যতা অভূতপূর্ব ভাবে বৃদ্ধি পাবে। 

কৌশিক বন্দ্যোপাধ্যায়। উত্তরবঙ্গ বিশ্ববিদ্যালয় 

বিশ্রামরত লালুপ্রসাদ 

আনন্দবাজারের (১৯/১১) প্রথম পৃষ্ঠায় হোটেলের কক্ষে বিশ্রামরত লালুপ্রসাদ যাদবের এমন একটি ছবি প্রকাশের জন্য অভিনন্দন। 

বর্তমান বিহারের সার্থক রূপকার লালুজি নিজের যোগ্যতমা স্ত্রী রাবড়ী দেবীকে (কৌশলে) রাজ্য পরিচালনার দায়িত্ব অর্পণ করে বিহার ও বিহারবাসীর সার্বিক উন্নতির যে একটা সুষ্ঠু ও অভাবনীয় ব্যবস্থাকে সুনিশ্চিত করতে পেরেছেন তারই ফল হিসাবে কেমন নিশ্চিন্ত তৃপ্তির বহিঃপ্রকাশ ঘটেছে এমন একটি দুর্লভ ভঙ্গিমার মধ্য দিয়ে। 

নেতৃত্বের এমন সুকঠিন যোগ্যতাই তো আসন্ন তৃতীয় মোর্চাকে (যদি নির্মিত হয়) সুগঠিত করবে এবং যথাযোগ্য পরিচালনায় ভবিষ্যৎ ভারতকে এক আলোকোজ্জ্বল পথের সুনিশ্চিত সন্ধান দেবে। এবং তখন বিহারকে দেখে বাকি ভারতের নাগরিকরা কখনওই ঈর্ষান্বিত হবেন না এ কথা এখনই হলফ করে বলা যায়। 

সমরেশ চট্টোপাধ্যায়। কলকাতা-৪৮ 

‘দাগি অপরাধী’ 

দাগি অপরাধীর সংজ্ঞা প্রসঙ্গে নির্মলচন্দ্র সরকার মহাশয়ের বক্তব্য সঠিক (১১/১২) ও এ ব্যাপারে আনন্দবাজারের সংবাদদাতা পীযূষ সাহার উত্তর সম্পূর্ণ ভ্রান্ত ও বিভ্রান্তিমূলক। তা ছাড়া পুলিশ ও আদালত সম্পর্কে তাঁর বক্তব্য অস্বচ্ছ ও বাস্তববোধরহিত। তাই এই পত্রের অবতারণা। 

পীযূষবাবু বলেছেন যে, পুলিশ যখন কারও বিরুদ্ধে অভিযোগ করে তখন নিশ্চয়ই তার বিরুদ্ধে দাগ বা চিহ্ন পড়ে ও তাই তাঁর মতে ওই অভিযুক্ত ব্যক্তিকে ‘কলঙ্কিত’ বা দাগি আসামি বলা যায়। 

পীযূষবাবু, দেশটা ভারতবর্ষ! এখানে কারওর ওপর গায়ের জ্বালা মেটাতে বা ভয় দেখিয়ে কিছু সুবিধা আদায় করতে তার বিরুদ্ধে মিথ্যা ফৌজদারি মামলা বা পুলিশ কেস করে তাকে নাকানি-চুবানি খাওয়ানো খুব একটা শক্ত কাজ নয়। ন্যায়-নীতির কথা বাদ দিলেও রাষ্ট্র বা রাষ্ট্রের প্রতিভূ পুলিশ প্রশাসন কারওর বিরুদ্ধে ফৌজদারি মামলা করলেই আইনত সেই ব্যক্তি দাগি আসামি হয়ে যায় না। যতক্ষণ না মামলার নিষ্পত্তি হচ্ছে ততক্ষণ পর্যন্ত ওই ব্যক্তি আইনের চোখে ‘অভিযুক্ত’ মাত্র, কিন্তু ‘অপরাধী’ নয়। যদি নিম্ন আদালতে ওই ব্যক্তি দোষী সাব্যস্ত হয়ে দণ্ডাজ্ঞাপ্রাপ্ত হন, কিন্তু উচ্চ আদালতে ওই রায়ের বিরুদ্ধে আপিল করেন, ওই আপিলের নিষ্পত্তি না হওয়া পর্যন্ত তাঁকে ‘দাগি আসামি’ বলা চলে না। 

পীযূষবাবু আরও বলেছেন যে, আইন অনুযায়ী নাকি কোনও ব্যক্তির ওপর ‘দাগ দেওয়ার পূর্ণ ক্ষমতা’ পুলিশের আছে। একটি ঐতিহ্যবাহী সংবাদপত্রের প্রতিনিধি এই রকম মন্তব্য করলে সাধারণ পাঠকের কাছে তার ভুল সংকেত পৌঁছনোর সম্ভাবনা। এই ‘দাগ দেওয়া’ শব্দ দুটিই অত্যন্ত বিভ্রান্তিকর। ‘দাগ’ দেওয়ার অর্থ যদি অভিযুক্ত কোনও ব্যক্তিকে আইনানুগ দণ্ডাদেশ দেওয়া হয় তবে সেই ক্ষমতা আদৌ পুলিশের নেই। আদালত চত্বরে রাজ্য প্রশাসনের নিযুক্ত বিচারকই সাক্ষ্য-প্রমাণের ভিত্তিতে কারওর বিরুদ্ধে এই দণ্ডাদেশ দিতে পারেন। 

আর ‘দাগ দেওয়ার পূর্ণ ক্ষমতা’ বলতে পীযূষবাবু যদি পুলিশের, যে কোনও নাগরিককে মামলায় জড়িয়ে উত্ত্যক্ত করার অবিসংবাদী ক্ষমতা বলে ভেবে থাকেন, তবে সেটা দেশের পক্ষে গৌরবজনক কিছু নয়। আর এটা গর্ব করে লেখার মতো কোনও বিষয় নয়। 

সমীর ঘোষ। কলকাতা-২৯ 

সুপার এক্সপ্রেস 

আমি বর্ধমান-কাটোয়া রুটের বাসে নিয়মিত যাতায়াত করি। বর্ধমান থেকে কাটোয়া বা ভায়া কাটোয়া যে সব বাস চলে তার সব কটিতেই লেখা আছে ‘সুপার এক্সপ্রেস’। বর্ধমান থেকে কাটোয়ার দূরত্ব ৬০ কিলোমিটারের মতো। এমন বাস আছে যা বর্ধমান-কাটোয়ার মাঝে ১৮টি স্টপেজে দাঁড়ায়। সময় নেয় দু’ঘণ্টা পনেরো কুড়ি মিনিট থেকে আড়াই ঘণ্টার মতো। বাসে লেখা ‘সুপার এক্সপ্রেস’। আবার একই দূরত্বে মাত্র ৬টি জায়গায় থেমে পৌনে দু’ঘণ্টায় যে বাস পৌঁছে দিচ্ছে সেটিও ‘সুপার এক্সপ্রেস’। আমার প্রশ্ন, বাসে সুপার এক্সপ্রেস লেখার কী কোনও নিয়মকানুন নেই? এই রুটের সব বাসই ‘সুপার এক্সপ্রেস’ লিখতে অনুমোদন প্রাপ্ত? যদি না হয়, তা হলে সাধারণ এক্সপ্রেস বাস ‘সুপার’ লিখে যাত্রীদের বিভ্রান্ত করলে ব্যবস্থা নেওয়া হবে না কেন? 

তারাপদ যশ। কাটোয়া, বর্ধমান 

কাঁচরাপাড়া 

কাঁচরাপাড়া স্টেশনের পূর্ব দিকে টিকিট কাউন্টার চাই। পূর্ব দিকের বহু সংখ্যক যাত্রী প্রতি দিন টিকিট কাটতে রেল লাইনের ওপারে ছোটেন। পশ্চিম দিকের একাধিক কাউন্টারে যাঁরা টিকিট কাটেন, এঁদের সিংহ ভাগই হল ২২, ৮৮ এবং ২৭এ বাসরুট ধরে আগত পূর্ব দিকের যাত্রী। পূর্ব দিকের অগণিত যাত্রীর সুবিধার্থে স্টেশনের পূর্ব দিকে অন্তত পক্ষে একটা (নৈহাটি ও বারাকপুরের মতো) টিকিট কাউন্টার খোলা হোক। 

সমরনাথ চট্টোপাধ্যায়। পলাশী এ ডি পি হাই স্কুল, উত্তর ২৪ পরগনা 

ডানকুনি স্টেশন 

ডানকুনি স্টেশনে ক্রমাগত যাত্রীর সংখ্যা বাড়ছে। ডানকুনি একটি জংশন স্টেশন। এই স্টেশন হাওড়া ও শিয়ালদহ স্টেশনের যোগসূত্র রচনা করে রেখেছে। অথচ এখানে নেই কোনও স্বাস্থ্যকেন্দ্র, যে স্বাস্থ্যকেন্দ্র থাকলে নিত্যযাত্রীরা দুর্ঘটনাজনিত প্রাথমিক চিকিৎসার সুযোগ পেতেন। স্টেশনের পিছনে ফাঁকা জায়গায় (টিকিট ঘরের পিছনে) প্রাথমিক স্বাস্থ্যকেন্দ্র স্থাপনের আবেদন জানাচ্ছি। 

রণজিৎ দে। পূর্বাচল, ডানকুনি 


</TEXT>
</DOC>
<DOC>
<DOCNO>1010108_7rabidhara.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

 রবিবাসরীয় ধারাবাহিক রহস্য উপন্যাস: ৩৯ জলে দস্যু ডাঙায় বাঘ শেখর বসু 

 ছবি: সুব্রত চৌধুরী রাত সওয়া-এগারোটা। চারদিক বেশ শান্ত হয়ে গেছে। খাটের ওপর দুটো বালিশ মাথায় দিয়ে চিৎপাত হয়ে শুয়ে আছে কৌশিক। হাতের কাছে নোটবই আর কলম। নোটবইয়ে সাঙ্কেতিক ভাষায় ওর বেশ কিছু জটিল অঙ্ক কষা হয়ে গিয়েছে। বিচিত্র সব সূত্রের সাহায্যে অঙ্ক। উত্তর শেষ পর্যন্ত মিলবে কি না  সে ব্যাপারে এখনও তেমন নিশ্চিত হতে পারেনি গোয়েন্দা। 

 গোয়েন্দার চোখ কখনও ঘরের সিলিংয়ের দিকে, কখনও জানলার বাইরে। মাঝেমধ্যে চোখ বুজছিল, তবে ওর কপালের ভাঁজগুলোই বলে দিচ্ছিল, ঘুমের থেকে ও অনেক দূরে। হঠাৎই ছোট্ট একটা লাফ মেরে উঠে বসল গোয়েন্দা, তার পর বেডসাইড টেবিলের ওপর থেকে টেনে নিল কনসাইজ এনসাইক্লোপিডিয়া অব জিওগ্রাফি।শিলিগুড়ির একটি ছোট ছেলে জয় প্রধানের কাছে এই বইটি পাঠাচ্ছে তার এক কাকা। 

 বইয়ের পাতাগুলো ওলটাচ্ছিল কৌশিক। পাতায় পাতায় রঙিন সব ছবি, মানচিত্র। ঝকঝকে সাদা কাগজে বড়-বড় হরফে খুব সংক্ষেপে গোটা পৃথিবীর কথা লেখা আছে বইতে। সাতটি কন্টিনেন্টের মধ্যে সব চাইতে বড় এশিয়া। অ্যান্টার্কটিকায় শুধুই বরফ। হিম উপকূল-এলাকায় অল্প কিছু প্রাণী শুধু বেঁচে থাকতে পারে। মজার কাহিনী নর্থ আমেরিকার। সাহেব-লেখক জানিয়েছেন: আজ থেকে মাত্র পাঁচশো বছর আগে ইউরোপীয়রা ‘আবিষ্কার’ করেছে এই মহাদেশটিকে। সেই দেশটিই এখন পৃথিবীর সব চাইতে ধনী এবং শক্তিশালী দেশ। 

 নিজের মনে গোয়েন্দা হঠাৎই প্রশ্ন তুলে বসল  সত্যিই কি তাই? 

 বইয়ের পাতা উলটে যাচ্ছিল কৌশিক। রাত ইতিমধ্যে আরও কিছুটা বাড়ার ফলে আরও শান্ত হয়ে গিয়েছিল চারদিক। গভীর রাতের নিস্তব্ধতা যে-কোনও ছোট শব্দকেও বুঝি ধরে ফেলতে পারে। হঠাৎই খুব হালকা একটা আওয়াজ ভেসে এল গোয়েন্দার কানে। 

 কিসের আওয়াজ? প্রতিটি এলাকারই বুঝি রাতের কিছু নিজস্ব শব্দ থাকে। কিন্তু এই ঝিরিঝিরি শব্দটা গোয়েন্দার কানে একেবারেই অচেনা। কান খাড়া রেখেছিল ও; কিন্তু না, আর শোনা গেল না। 

 দেওয়ালঘড়ির কাঁটা গভীর রাতের দিকে বেশ কিছুটা ঘুরে গেছে। এবার ঘুমোতে হবে। একটা হাই তুলে হাতের বইটা টেবিলে রাখতে গিয়ে আর একবার শুনতে পেল সেই ঝিরিঝিরি শব্দ। 

 টান হয়ে বসল গোয়েন্দা, তার পর বইটা কানের কাছে নাড়াতে লাগল আস্তে আস্তে। হ্যাঁ, শব্দ শোনা যাচ্ছে আবার; এই তো এখান থেকেই। 

 বিছানা থেকে নেমে পড়ে শেভিং-সেট থেকে একটা ব্লেড বার করে আনল গোয়েন্দা। তার পর কনসাইজ এনসাইক্লোপিডিয়া অব জিওগ্রাফির মোটা মলাটের মধ্যে ব্লেড ঢুকিয়ে খুব আস্তে আস্তে টানতে লাগল। ব্লেড টানবার একটু পরে মোটা মলাটের ভেতর থেকে বিছানার সাদা চাদরের ওপরে ছড়িয়ে পড়তে লাগল আশ্চর্য সুন্দর সব প্রজাপতি। 

 সব প্রজাপতিই মৃত, কিন্তু হাওয়ায় ভাসতে ভাসতে বিছানার ওপর এমন ভাবে ছড়িয়ে পড়ছিল যেন ওরা জ্যান্ত। দুটি মলাটের ভেতর থেকে বেরিয়ে এল অসংখ্য প্রজাপতি। অসাধারণ সব বর্ণবাহার ডানায়। এত সুন্দর প্রজাপতি তো চোখে পড়ে না চট করে। কৌশিক বুঝতে পারল, প্রতিটি প্রজাপতিই বিরল প্রজাতির। 

 এনসাইক্লোপিডিয়ার পাতাগুলো দ্রুত উলটে গেল ফের। এবার আর পড়ার জন্যে নয়। ওর দৃষ্টি তীক্ষ্ণ হয়ে উঠেছিল। প্রথম মলাট থেকে শেষ মলাট পর্যন্ত বইটিকে আরও একবার পরীক্ষা করল। তার পর খুব খুঁটিয়ে জয় প্রধানকে লেখা আংকলের শুভেচ্ছাবাণী বারকয় পড়ল। বইটির উপহারদাতা কাকা আশা করে, প্রাপক ভাইপো সোমবারের পরীক্ষায় বিরাট একটা নম্বর তুলবে। শুভেচ্ছাবাণীর সহজ-স্বাভাবিক অর্থ পালটে গিয়েছিল গোয়েন্দার কাছে। 

 রাত আরও কিছুটা গভীর হওয়ার পরে একটা বড় ব্রাউন রংয়ের খামে প্রজাপতিগুলো ভরে ফেলল গোয়েন্দা। তার পর বই আর খাম কাবার্ডের ভেতরে ঢুকিয়ে আলো নিবিয়ে শুয়ে পড়েছিল। 

 সকালে ঘুম থেকে ওঠার পরেই কৌশিকের প্রথম কাজ হয়েছিল আঠা দিয়ে নিখুঁত ভাবে বইয়ের মলাট জোড়া। খুব খুঁটিয়ে না দেখলে বোঝা যাবে না যে, বইটা জোড়া হয়েছে। বই সরিয়ে রেখে নোটবই টেনে নিয়ে জটিল অঙ্কে আর একবার ডুব দিয়েছিল গোয়েন্দা। 

 সাড়ে-আটটা নাগাদ ইনফর্মার গগন বেরা এসে হাজির হল। মাথায় একটু বেশি পরিমাণে তেল দিয়ে চেপে চুল আঁচড়েছে। ভাবলেশহীন মুখ তুলে নমস্কার করল গগন। কৌশিক একটু হেসে বলল, ‘বোসো গগন। তুমি কি বরাবরই সকালে চান করে নাও?’ লাজুক হাসি হেসে উত্তর দিল গগন, ‘না স্যার। সকালে উঠে শরীরে জুত ছিল না মোটেই, তাই ভাবলাম একটু চান করে নিই। তা, চান করার পরে ভাল ঠেকছে।’ 

 ‘তোমার কি শরীর খারাপ হয়েছিল?’ 

 ‘না স্যার, তবে ওটা হলেই দেখেছি রাত্তিরে ভাল ঘুম হয় না, কিংবা খুব ভোরের দিকে ঘুম ভেঙে যায় ।’ 

 ‘ওটা হলে মানে?’ 

 ‘ওই যে স্যার, খবর জোগাড় করার জন্যে লক্ষ্মণের সঙ্গে কাল একবার পাঁচুর ঠেকে গিয়েছিলাম না  আপনাকে তো আগেই বলেছিলাম স্যার।’ 

 ‘হ্যাঁ-হ্যাঁ, বলেছিলে।’ 

 ‘তা, আপনি তো জানেন স্যার  মোদোমাতালদের ঠেকে গেলে ওই সব একটু না গিললে চলে না। শুকনো মুখে বসে থাকলে সন্দ করবে সবাই। বাধ্য হয়ে খাই। কিন্তু আমার শরীর ঠিক নেয় না। একটু খারাপ হয়। তবে পর দিন সকালে মাথায় ভাল করে তেলটেল দিয়ে চান করে নিলে দেখেছি অস্বস্তি কাটে। এখন আমি ঠিক আছি স্যার।’ 

 ‘বেশ। কাল কি পাঁচুর ঠেকে ভোলা আর পচন গিয়েছিল?’ 

 ‘গিয়েছিল স্যার। ওরা এখন খুব ফুর্তিতে আছে। পকেটে মালকড়ি ভালই আছে। আরও আসবে শিগ্‌গির।’ 

 ‘ওদের কথাবার্তা শুনে কি তাই মনে হয়েছে?’ 

 ‘হ্যাঁ স্যার, যেটুকু যা শুনেছি তাই তো মনে হল।’ 

 ‘কী খবর জোগাড় করতে পারলে এবার বলো ।’ 

 বুকপকেট থেকে কাগজের একটা টুকরো বার করে গগন বলল, ‘গাড়ির একটা নম্বর ওদের মুখে দু-তিনবার শুনেছিলাম। টুক করে লিখে নিয়েছি। এটা আপনার কাজে লাগতে পারে। রেখে দিন স্যার।’ 

 কাগজটা হাতে নিয়ে নম্বরে একবার চোখ বুলিয়ে নোটবইয়ের মধ্যে ঢুকিয়ে রাখল গোয়েন্দা। তার পর জিজ্ঞেস করল, ‘এই গাড়ি নিয়ে কী করবে ওরা?’ 

 ‘মনে হয় মাল পাচার করবে।’ 

 ‘কী মাল জানতে পেরেছ?’ 

 ‘না স্যার। তবে মাল যে খুব দামি হবে  এটা বুঝতে পেরেছি।’ 

 ‘কোত্থেকে কোথায় যাবে? কানে এসেছে কোনও জায়গার নাম?’ 

 ‘না স্যার, সেটা ওরা বলেনি। তবে এটা বুঝতে পেরেছি, গাড়িতে মাল উঠবে কলকাতা থেকেই।’ 

 ‘কলকাতার কোন্‌ জায়গা থেকে?’ 

 ‘সেটাও বলেনি। তবে পেট্রল পাম্পের কথা বলেছে দু-তিনবার। এমনও হতে পারে  কোনও একটা পেট্রল পাম্প থেকে পুরো তেল বোঝাই করার পরে গাড়ি ছুটবে।’ 

 ‘কী গাড়ি?’ 

 ‘গাড়ির নাম না বলে ওই নম্বরটাই বলেছে শুধু। এমনি গাড়ি হতে পারে, আবার ট্রাক হওয়াও অসম্ভব নয়। বলছিল, একসঙ্গে অনেক মাল যাবে।’ 

 ‘কবে যাবে মাল?’ 

 ‘সেটা বলেনি, তবে কথাবার্তার ধরন দেখে মনে হয়েছে  খুব শিগ্‌গিরই। কাল-পরশুও হতে পারে।’ 

 কপালে বেশ কয়েকটা ভাঁজ পড়েছিল গোয়েন্দার। কয়েক মুহূর্ত চুপ করে থাকার পরে জিজ্ঞেস করল, ‘আর কিছু জানতে পারলে?’ 

 ‘না স্যার, আর কিছু কানে আসেনি। নেশা করলেও পার্টি বেশ সেয়ানা। এটা মনে হচ্ছিল, কিছু দিন ধরে মালপত্র যা জোগাড় হয়েছে  এবার তা পাচার হবে। আজ সন্ধেতেও পাঁচুর ঠেকে যাওয়ার কথা আছে ভোলা আর পচনের। লক্ষ্মণকে সঙ্গে নিয়ে আমিও একবার যাব। দেখি, আর কিছু জানতে পারি কি না ।’ 

 শেষ কথাটা শুনে ব্যস্ত হয়ে কৌশিক বলল, ‘তা হলে তোমাকে আরও কিছু টাকা দিয়ে দিই।’ 

 মৃদু হেসে উত্তর দিল গগন, ‘পরের দিন নেব স্যার। এখন তা হলে উঠি ।’ 

 একটু ইতস্তত করে কৌশিক বলল, ‘তুমি আমার একটা কাজ করে দেবে?’ 

 ‘নিশ্চয়ই। কী কাজ বলুন না?’ 

 ‘লালবাজারে ডি সি ডি ডি ওয়ানের কাছে একটা প্যাকেট পৌঁছে দিতে হবে। রিসেপশনে দিলেই হবে।’ 

 ‘আমাকে এখন একবার ডালহৌসির দিকে যেতে হবে। পথেই তো লালবাজার পড়বে। দিন, কোনও অসুবিধে হবে না আমার।’ 

 দ্রুত হাতে ভূগোলের এনসাইক্লোপিডিয়া ঠিকানা-লেখা পিজবোর্ডের প্যাকেটে পুরে মুখ এঁটে দিল কৌশিক। তার পর বড় একটা ব্রাউন রংয়ের কাগজে প্যাকেটটা মুড়ে সেলোটেপ লাগিয়ে সন্দীপ দেবের নাম-ঠিকানা লিখে গগনের হাতে তুলে দিয়ে বলল, ‘রিসেপশনে দিলেই হবে। আমি সন্দীপদাকে পরে ফোন করে নেব।’ 

 গুপ্তচরের চোখমুখ আবার আগের মতো ভাবলেশহীন হয়ে উঠেছিল। ‘এখন আসি স্যার’ বলে বেরিয়ে পড়ল কৌশিকের ফ্ল্যাট থেকে। 

 গগন চলে যাওয়ার একটু বাদেই তৈরি হয়ে বেরিয়ে পড়েছিল কৌশিক। বাস-মিনি বাসে অফিসযাত্রীদের ভিড় শুরু হওয়ার মুখে। সল্ট লেকে শঙ্কর লাহিড়ীর আস্তানায় আধ ঘণ্টার মধ্যে পৌঁছে গিয়েছিল কৌশিক। দরজা খুলে আপ্যায়নের গলায় লাহিড়ী বললেন, ‘আসুন-আসুন, আমি এইমাত্র আপনার কথা ভাবছিলাম। টাকি থেকে ফিরেছি ঘণ্টাখানেক আগে। আমাদের সেই ইনফর্মার পারভেজ দেখা করতে এসেছিল ভোরবেলায়। যা খবরাখবর দিল তা তো বেশ গ্রেভ। তবে আমার মনে হয়  ব্যাপারটা ও একটু বেশি-বেশি করে ভেবেছে। এনিওয়ে, যা জেনেছি আমাদের স্পাই-নেটওয়ার্ককে জানিয়ে দেব। ঘণ্টাদুয়েক বাদে বেরুব যখন তখনই ফোন করব। তবে আজ সকালেই মনটা খারাপ হয়ে গেছে আমার।’ 

 ‘কেন?’ 

 ‘খবরের কাগজ পড়ে।’ 

 একটু আমতা-আমতা করে কৌশিক জিজ্ঞেস করল, ‘আপনি কাগজের কোন্‌ খবরটার কথা বলছেন?’ 

 ইঙ্গিতে কৌশিককে ওদিকের খালি চেয়ারটা দেখিয়ে দিয়ে এ পাশের চেয়ারে বসে পড়েছিল লাহিড়ী। কৌশিক বসার পরে বললেন, ‘এ সব খবর খবরের কাগজে চার-ছ লাইনের বেশি বার হয় না। তাও আবার ভেতরের পাতায় ছাপে। দুধওয়ার খবরটা পড়েছেন?’ 

 ‘দুধওয়া!’ 

 ‘হ্যাঁ, দুধওয়া রিজার্ভ ফরেস্ট। নেপালের সীমান্তে। বনের মধ্যে বাঘটা মরে পড়েছিল। মরে অবশ্য পড়ে থাকার কথা নয়। মারা যাওয়ার ঠিক পরেই ফরেস্ট গার্ডরা ওখানে গিয়ে পড়েছিল বলে ঘটনাটা জানতে পারে।’ 

 ‘মারা যাওয়ার কারণটা কী?’ 

 ‘দিব্যি স্বাস্থ্যবান বাঘ। বাইরে থেকে ওর গায়ে আঘাতের কোনও চিহ্ন নেই। অনুমান করা হচ্ছে, বিষ খাইয়ে মারা হয়েছে বাঘটাকে। বাঘের ভিসেরা পরীক্ষার জন্যে ল্যাবরেটরিতে পাঠিয়ে দেওয়া হয়েছে। রিপোর্ট পাওয়া গেলে মৃত্যুর কারণ জানা যাবে। তবে আমি এখনই শ্যিওর  বিষ খাইয়েই মারা হয়েছে বাঘটাকে। চোরাশিকারিদের এটা একটা অনেক দিনের পুরনো টেকনিক। বিষ-মেশানো মাংস খাইয়ে বাঘ মারতে পারলে আস্ত, অবিকৃত চামড়াটা পাওয়া যায়। গত ছ বছরে এই ভাবে ভারতে কতগুলো বাঘ মারা হয়েছে জানেন?’ 

 ‘কতগুলো?’ 

 ‘এই রিপোর্টটা অবশ্য বন্যপ্রাণী নিরাপত্তা সংস্থার। এদের হিসেবে গত ছ বছরে ভারতে এই ভাবে ৪৪০টা বাঘ মারা হয়েছে?’ 

 ‘৪৪০!’ 

 ‘এটা তো সংস্থার রিপোর্ট। মনে হয়, এই কায়দায় আরও বেশ কিছু বাঘ মারা হয়েছে। চোরাশিকারিদের সব অপরাধের কথা নিশ্চয়ই জানা যায়নি। এটা তো গেল এক ভাবে বাঘ মারার হিসেব। বাঘ মারার নানান কায়দা আছে। এই ভাবে চলতে থাকলে আর কিছু দিনের মধ্যে বাঘের আর কোনও অস্তিত্বই থাকবে না। থাকবে কি?’ 

 দু দিকে মাথা নাড়াতে নাড়াতে আফসোসের গলায় কৌশিক বলল, ‘মানুষের লোভ যে কোথায় এসে পৌঁছেছে!’ 

 কথাটা শুনে শঙ্কর লাহিড়ী কেমন যেন চটে উঠে বললেন, ‘মানুষের লোভ নয়, অপরাধীদের লোভ। এই ধরনের ঘৃণ্য অপরাধীদের আমি মানুষ বলেই মনে করি না।’ 

 কৌশিক এবার আর সায় দেওয়ার মধ্যেও গেল না। 

 একটু বাদে কেমন যেন নিজের মনে কথা বলার ভঙ্গিতে শঙ্কর লাহিড়ী বললেন, ‘এদিকে চামড়ার লোভ, ওদিকে পুণ্যের লোভ। লোকটা এসে আমাকে যা শোনাল তা তো গপ্পো কথা। তবে এ দেশে গপ্পের সত্যি হয়ে ওঠার পথে কোনও বাধা নেই। ও বলছিল  সামনে তিথি-নক্ষত্রের কী একটা মস্ত যোগ আছে; ওই যোগে তান্ত্রিক-পীর-ফকিররা নিয়মটিয়ম মেনে যা প্রার্থনা করবে তাই নাকি পেয়ে যাবে। এ সব শুনে আমার এত রাগ হয়ে গিয়েছিল যে, ইচ্ছে করছিল ওই লোকটাকেই ধমকে দিই।’ 

 কৌশিক ঠিক করেছিল, কৌতূহল যতই মাথা চাড়া দিয়ে উঠুক না কেন  ওটাকে ও কিছুতেই প্রকাশ্যে আসতে দেবে না। তাই একটু বেশি মাত্রায় শান্ত গলায় জিজ্ঞেস করল, ‘কাকে?’ 

 ‘যে লোকটা ওই সব খবর নিয়ে এসেছিল। আমাদের লোক, আমাদের পে-রোলে আছে পারভেজ। এর কথাই তো আপনাকে বলেছিলাম। এসে বলছিল, দু-তিন দিন বাদে কী একটা শুভ যোগ আছে  সেই যোগে তন্ত্রমতে একই সঙ্গে বাঘবলি আর নরবলি দেওয়ার তোড়জোড় চলছে গোপনে। শুনেই আমি চটে গিয়েছিলাম ।’ 

 ‘কেন? চটে গিয়েছিলেন কেন?’ 

 ‘এই সব কথার মধ্যে বেশির ভাগ ক্ষেত্রেই সত্যি থাকে না। কিন্তু কথাগুলো লোকের মুখে মুখে ছড়িয়ে পড়লে গাঁ-গঞ্জের লোকরা বেশি করে কুসংস্কারগ্রস্ত হয়ে পড়ে। একেই তো ওদের কুসংস্কারের শেষ নেই। পারভেজের ওই খবরটাও অবিশ্বাস্য ঠেকেছিল আমার।’ 

 ‘কেন, অবিশ্বাস্য কেন?’ 

 ‘জিজ্ঞেস করেছিলাম  এত বলিটলি দেওয়ার মতলব যারা ভাঁজছে তারা কি চোরাশিকারি? তা, আমার প্রশ্নের উত্তরে পারভেজ এক কথায় বলেছিল  না, ওরা চোরাশিকারি নয়।’ 

 ‘বলল?’ 

 ‘হ্যাঁ। চোরাশিকারিরা ধর্মের ভয়-ভক্তিকেও কাজে লাগায়। তা, যখন শুনলাম  পেছনে চোরাশিকারি নেই; বুঝলাম খবরটা পাকা নয়।’ 

 মৃদু তর্ক তোলার ভঙ্গিতে কৌশিক বলল, ‘ধর্মের দোহাই দিয়ে কি এ সব হয় না?’ 

 শঙ্কর লাহিড়ী বললেন, ‘হ্যাঁ, হয়। তবে তার জায়গাটা আলাদা। এই যেমন ধরুন  অন্ধ্রের ওই ঘটনাটা। হায়দরাবাদের নেহরু জুলজিক্যাল পার্কে জ্যান্ত অবস্থাতেই একটা বাঘিনীর চামড়া ছাড়িয়ে নেওয়া হয়েছে বলে শোনা যাচ্ছে। বাঘিনীর বয়েস ছিল দেড় বছর। এর ঘাতক হিসেবে সন্দেহ করা হচ্ছে দেশের বিখ্যাত এক নেত্রীর ছেলেকে। ছেলেটা নাকি এই ধরনের প্রাণী বলি দিয়েছে তামিলনাড়ু আর অন্ধ্রপ্রদেশের কয়েকটা মন্দিরে। এই সব বলিটলি শুনেছি ওই ছেলেটার কাছে বড় আকারের শান্তি-স্বস্ত্যয়নের মতো। ও সব করলে নাকি ঈশ্বরের আশীর্বাদ মা-ছেলের ওপর ঝরে পড়বে, আর ওদের সব বিপদ কেটে যাবে সঙ্গে সঙ্গে।’ 

 অবাক হয়ে কৌশিক জিজ্ঞেস করল, ‘এ সব আবার কোত্থেকে জানলেন।’ 

 ‘পত্রপত্রিকা পড়ে জেনেছি। মন্দিরের ওই সব রক্তের নমুনা পরীক্ষার জন্যে ল্যাবরেটরিতে পাঠানো হয়েছে। ছেলের বিরুদ্ধে অভিযোগ এখনও প্রমাণ করা যায়নি। পুলিশ তদন্ত চালাচ্ছে। তবে এটাও সত্যি  তন্ত্রের নামে এমন অনেক কিছু চলে যা শুনলে গায়ে কাঁটা দিয়ে ওঠে।’ 

 ‘আপনার ওই ইনফর্মার এই ব্যাপারে আর কী বলেছে আপনাকে?’ 

 ‘বলেছে, গুনিনটুনিন নিয়ে তন্ত্রসাধনা চলবে সুন্দরবনের মন্দিরে। বাঘবলি আর নরবলি দুটোই হবে। পুণ্যতিথিতে এই সব তান্ত্রিক কাজকর্ম ঠিক ভাবে চালাতে পারলে সাধকরা যা চাইবে তাই পাবে। কোনও সাধই ওদের আর অপূর্ণ থাকবে না তখন।’ 

 ‘কিন্তু ইনফর্মারের কথা আপনার কাছে আজগুবি ঠেকছে কেন? এই সব তন্ত্রসাধনা-টাধনার নামে তো অনেক কিছু চলে থাকে।’ 

 ‘তা চলে, তবে খবরটা কেন আমার ঠিক নয় বলে মনে হচ্ছে জানেন? এই সব ক্রিয়াকাণ্ডের পেছনে কোনও চোরাশিকারি নেই শুনে। পারভেজ আরও একটা উদ্ভট কথা শুনিয়েছে।’ 

 ‘কী সেটা?’ 

 ‘সুন্দরবনের মন্দিরে দেবতার সামনে বলি দেওয়ার জন্য সুলক্ষণযুক্ত উচ্চ বর্ণের হিন্দু আনা হবে কলকাতা থেকে।’ 

 ‘তা, এটাকে আপনি উদ্ভট বলছেন কেন?’ 

 ‘পারভেজকে জিজ্ঞাসাবাদ করে মনে হয়েছে। ওর কথার মধ্যে বিস্তর অসঙ্গতি। একটাই শুধু আপনাকে বলছি। আমি ওকে জিজ্ঞেস করেছিলাম  সুলক্ষণযুক্ত উচ্চ বর্ণের হিন্দু কলকাতার কোন্‌ এলাকা থেকে আনা হবে? তো, তার উত্তরে ও কী বলল জানেন? বলল, ট্যাংরার চিনেপাড়া থেকে।’ 

 কথাটা কানে যেতেই কৌশিকের বুকের মধ্যে ছোট্ট একটা ধাক্কা লেগেছিল। কিন্তু ও মনোভাব গোপন করে চাপা গলায় বলল, ‘অ!’ 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010208_3cine2.utf8</DOCNO>
<TEXT>
 ২০ মাঘ ১৪০৭ শনিবার ৩ ফেব্রুয়ারি ২০০১

সিনেমা সমালোচনা ২..

খাঁচায় বন্দি


</TEXT>
</DOC>
<DOC>
<DOCNO>1010114_ravi.utf8</DOCNO>
<TEXT>


রবিবাসরীয় প্রবন্ধ লোহার বাসরঘরেও ফুটো থাকবেই অপরাধীরা চুষিকাঠি মুখে শিশু নয়। তাদেরও আছে আদর্শ এবং নিজস্ব নীতিকথা।

লিখেছেন শোভন তরফদার। রবিবাসরীয় গল্প পূর্ণগ্রাস বলরাম বসাক রবিবাসরীয় ধারাবাহিক রহস্য উপন্যাস: ৩১ জলে দস্যু ডাঙায় বাঘ শেখর বসু রবিবাসরীয় আনন্দমেলা সেকালের কলকাতায় আদমসুমারি সন্তোষ চট্টোপাধ্যায় কলম-কথা কিশোর শাস্ত্রী


</TEXT>
</DOC>
<DOC>
<DOCNO>1010122_advt.utf8</DOCNO>
<TEXT>

.         .

                 advertisement rates on anandabazar website

+----------+----------+----------+----------------+

</TEXT>
</DOC>
<DOC>
<DOCNO>1010705_kolpic.utf8</DOCNO>
<TEXT>


 শুধু নিতেই নয়, নিজেকে নিঃশেষে উজাড় করে দিতেও উন্মুখ তাঁর সাতাত্তর বছরের তরুণ হৃদয়। তাই ‘‘সব নিতে চাই, সব নিতে ধাই’’ গেয়ে ওঠার সঙ্গে সঙ্গেই বললেন: ‘‘সত্যিই আমি সব নিতে চাই, সব দিতেও চাই। এই সাতাত্তর বছরেও অনেক কিছুই করতে চাই মানুষে জন্য।’’ বুধবার মৌলালি যুব কেন্দ্রে গণতান্ত্রিক মহিলা সমিতির দেওয়া সংবর্ধনা সভায় কলকাতার প্রথম মহিলা শেরিফ সুচিত্রা মিত্রের আরও অনুভব: ‘‘আইফেল টাওয়ার থেকে গান শুরু করিনি। মাঠেঘাটে, সাধারণ মানুষের কাছে থেকেছি বলে আজও তাঁদের হৃদয়ে আছি।’’  অশোক মজুমদার 


</TEXT>
</DOC>
<DOC>
<DOCNO>1010109_editorial.utf8</DOCNO>
<TEXT>


সম্পাদকীয় সংস্কারের ১.. ঐকতান সম্পাদকীয় সমতার সংকট, ২.. দিল্লির নয় প্রবন্ধ ১.. অমর্ত্য সেনের ইতিহাসদর্শন মুক্তচিন্তার পথনির্দেশ প্রবন্ধ ২.. মেয়েদের কাজের হিসেব জনগণনায় ও বাস্তবে সম্পাদক শিক্ষকের দায়বদ্ধতা সমীপেষু..


</TEXT>
</DOC>
<DOC>
<DOCNO>1010131_aaj.utf8</DOCNO>
<TEXT>


১৭ মাঘ ১৪০৭ বুধবার ৩১ জানুয়ারি ২০০১

আপনার আজকের দিনটি

দিনপঞ্জিকা

আবহাওয়া


</TEXT>
</DOC>
<DOC>
<DOCNO>1010215_11rabigol.utf8</DOCNO>
<TEXT>
 ২৮ মাঘ ১৪০৭ রবিবার ১১ ফেব্রুয়ারি ২০০১

 রবিবাসরীয় গল্প তাহারা শৈলেন সরকার 

 ছবি: কৃষ্ণেন্দু চাকী জলঙ্গি থেকে উঠল মেয়েটা। অনেকটা সুচরিতার মতো না? সেই ফর্সা, রোগাটে  কেমন বিষণ্ণতামাখা মুখ, শরতের কাশফুল যেন। কবিতার ভাষা ধার করে সে এক সময় নিজের মনে মনে সুচরিতার নাম দিয়েছিল একটা। বিষাদপ্রতিমা। হাতের কাছে সাদা কাগজ পেলে তখন কতবারই না লিখেছে কথাটা। 

 শেখপাড়া থেকে ভোরের বাস ধরেছে সমীরণ। সাইকেল করে ওদের রায়নগরের বাড়ি থেকে বাসস্ট্যাণ্ড পর্যন্ত এগিয়ে দিয়ে গেল আসিফ। ওর কথায়, সাড়ে পাঁচটার বাস ধরতে পারলে দুপুর এগারোটা সাড়ে এগারোটার মধ্যে কৃষ্ণনগর পৌঁছে যাবে সে। বাস দাঁড়াবে একেবারে প্ল্যাটফর্মের গায়েই। এরপর টিকিট কাটা। ট্রেন ধরার আগে বড়জোর চা খাওয়া এক কাপ। ডাউন কৃষ্ণনগর ছাড়তে ছাড়তে অবশ্য বারোটা আট। 

 সিটের নীচে ঠিক পায়ের কাছেই রাখা আছে ব্যাগটা। ভেতরে টর্চ, সিনেমার ম্যাগাজিন, জামা-প্যান্ট একটা করে। আর জামা-প্যান্টের ভাঁজে ভাঁজেই রাখা আছে বিস্কুটগুলি। দশটা। চৌকো আর উজ্জ্বল হলুদ। সোনার। সংখ্যাটা জানা থাকবে সোমেনের। ওর হাতেই পৌঁছে দিতে হবে শেষ পর্যন্ত। সেই বেলঘড়িয়া। কিন্তু ‘শেষ পর্যন্ত’ কি? সোমেনের হাত থেকে এরপর হয়তো অন্য কেউ, তারপর হয়তো আরও। তা যাক, এ সব ভেবে লাভ নেই সমীরণের। সপ্তাহে চার দিন করে কাজ করতে পারলেও মাসে অন্তত তিন। মানে তিন হাজার। 

 ঠাণ্ডাটা হঠাৎ করেই কেমন নামল দেখো। এই রুটটা সমীরণের নতুন। এই বাসে যাওয়া। শেখপাড়া থেকে করিমপুর রোড ধরে কৃষ্ণনগর। গেল রোববারও ইসলামপুর, বহরমপুর হয়ে কাজ করেছে সমীরণ। কাল রাতে একেবারেই হঠাৎ করে রুট চেঞ্জ করতে বলা। নতুন কোনও অফিসার এসে থাকবে হয়তো, হয়তো গোঁয়ার, কড়া। হয়তো ম্যানেজ করা যাচ্ছে না কিছুতেই। অবশ্য এ সব ভেবে কোনও লাভ নেই সমীরণের। আসিফের কথা মতো ভোর চারটেয় উঠতে হয়েছে। এরপর মুখচোখ ধুয়ে চা-বিড়ি-বাথরুম। এরপর বাঁ দিকে শিয়ালমারি নদী রেখে সেনপাড়ার মোড়। শিয়ালমারি ব্রিজ। শিয়ালমারি ব্রিজে এসে আসিফকে একটু থামতে বলেছিল সমীরণ। ডান দিকে নদীর সেই হঠাৎ ঘুরে যাওয়া, বাঁ দিকে বড় মসজিদ। আজানের মাইক। দিনের বেলা হলে আরও দূরে তাকালে চোখে পড়ত পদ্মার চর। চরে গজিয়ে ওঠা খেত, খেতের সবুজ। আর সর্ষে খেতের হলুদও। 

 বহরমপুর হয়ে লালগোলা ধরার দিনগুলিতে পৌনে সাতটায় বাস ধরতে হত সমীরণকে। সে দিক থেকে আজকের এই অন্ধকার সমীরণের কাছে নতুন। ভোরের ঠিক আগেকার এই অর্ধস্বচ্ছতা, ঘুমিয়ে থাকা ঘরবাড়ি, একাকী ব্রিজ  এ সব আসলে সে একবার ভাল করে দেখে নিতে চাইছিল। নদীর সেই বাঁক। সাইকেলে আসার সময় দুপাশের গাছগাছালির পাতার গা থেকে ঝরে পড়তে থাকা কুয়াশার জলের শব্দ শুনতে পাচ্ছিল সমীরণ। অনেকটা বৃষ্টির মতো, যদিও নির্জনতার একটা আড়াল যেন থাকেই। 

 মেয়েটাকে আর একবার দেখতে চাইল সমীরণ। বসার জায়গা পেয়ে গেছে কখন। সামনের দিক থেকে দ্বিতীয় সারিতেই। যেন দিদিমণিই কোনও  হয়তো মেয়েদের কোনও স্কুল। সুচরিতার এতদিনে বিয়ে হয়ে গেছে নিশ্চিত। সবুজ টিপের বদলে কপালে সিঁদুর থাকলে এতক্ষণে হয়তো ‘সুচরিতা’ বলে ডেকেও উঠত সমীরণ। 

 ভোর সাড়ে পাঁচটায় শেখপাড়া থেকে বাস ছাড়ার সময় সমীরণ বলতে গেলে একাই। সামনের সারির ডান দিকের ওই চাদর মাথায় লোকটিই শুধু। সমীরণ বসল একটু পেছনে, বাঁ দিকের একটা জানলা নিয়েই। ওর আসলে দেখার ইচ্ছে করছিল খুব। দূরে জেগে উঠতে থাকা গাছপালা, ঘরবাড়ি। কুয়াশা জড়ানো ধানখেত। বাইরে এখন হালকা ছড়িয়ে পড়তে থাকা হলুদ  যেন অনেক দূর থেকেই ছড়িয়ে দিচ্ছে কেউ। মেয়েটির পরনের শাড়ি দিদিমণির মতোই। রঙের তীব্রতা নেই তেমন। হালকা মোলায়েম সবুজ। সবুজের গা ছুঁয়ে সাদার মতো করে কিছু লতাপাতা। সাদা ব্লাউজ। চামড়ার ব্যাগ। হয়তো সত্যিই স্কুল টিচার। সমীরণ ইচ্ছে করলেই দেখে নিতে পারে আর একবার। সে তাকালও। মেয়েটির অবশ্য জানলার দিকে চোখ। প্রতি দিনকার যাত্রী হয়ে থাকলে ওর কি সত্যিই দেখার কিছু আছে নতুন করে? হয়তো দেখছে না কিছুই। বাসের ঝিমধরা ধ্বনির মধ্যে ডুবে গিয়ে ও হয়তো ভাবছে কিছু। হয়তো ওর ফেলে আসা ঘর, না গোছানো বিছানা। ঘুমিয়ে থাকা ছেলেমেয়ে। স্বামী। বা হয়তো ওর স্কুল, স্কুলের উঠোন, সার বেঁধে প্রার্থনারত মেয়েরা। জাতীয় সঙ্গীত। বা পুরনো প্রেমিক। মনে পড়তে পারে না? সেই সব পুরনো দিন। বিকেলের ঝরা পাতা, মৃত পাখির পালক, হারিয়ে যাওয়া চোখ। 

 বাসস্টপ থেকে ওর বাড়ি কত দূর কে জানে! সেই পদ্মাপার থেকেই উঠল মেয়েটি। ওর পেছনে তখন জল, কুয়াশার অস্বচ্ছতা, দুটো একটা নৌকো। বাসের জানলা থেকে নদীর ও পার দেখতে পাওয়ার আশা করেছিল সমীরণ। ও পার মানে অন্য একটি দেশ। কেমন অদ্ভুত না? এই নদী তখন দুই দেশের সীমারেখা। 

 পি ডব্লিউ ডি-র মোড় থেকে ওঠা একদল লোক পেছনের দিকে ভাড়া নিয়ে ঝগড়া করছে কেমন। বাজারের দরদামের মতোই। একজন কিছুতেই সাত টাকার বেশি দেবে না  সঙ্গে বউ, দুটো বাচ্চা। 

 সেই জানুয়ারির গোড়ায় বেলঘড়িয়া স্টেশনে পা দিয়েই সোমেন জানতে চেয়েছিল, বুঝতে পারলি কিছু? 

  কী? 

  এই যে আয় করলি। 

  আয়? কীসের? আমি? 

 সোমেনের সঙ্গে ঘুরতে গিয়েছিল সমীরণ। ঘুরতে যাওয়াই। ওর কোন বন্ধুর বাড়ি বহরমপুর। বলছিল, গ্রাম দেখিসনি তো কোনও দিন, ভাল লাগবে চল । 

 কী ভেবে সামনের দিকে তাকাতেই সমীরণ দেখল, কণ্ডাক্টর টিকিট চাইছে মেয়েটির কাছে। সেই সবুজ সাদা শাড়ি। সেই সুচরিতা। সেই অদ্ভুত ঘটনাটা যদি সত্যি ঘটত, যদি সাত আট বছর আগেকার সুচরিতা সত্যিই বাড়ি ফিরত এই বাসে  এরপর হঠাৎ করে এই দেখা হওয়া, অবাক হয়ে তাকানো, পাশাপাশি বসা, জানলায় চোখ রেখে দূরের ধানজমির সবুজে হারিয়ে যাওয়া। 

 বহরমপুর থেকে ফিরে সেই বেলঘড়িয়া স্টেশনে দাঁড়িয়েই সোমেন বলেছিল, স্রেফ সাধারণ একজন হয়ে যাওয়া। যেন সত্যিই কিছু নেই তোমার। যেন শহরেই চাকরি বা ধরো বহরমপুর থেকে কৃষ্ণনগর বা রানাঘাট  যায় তো অনেকেই। হাতে একশো টাকার একটা নোট ধরিয়ে বলেছিল, ঠকাব না তোকে। বলেছিল সপ্তাহে তিন চার দিন ধরে কাজ করতে পারলেই দু-আড়াই পাবি অন্তত। দু-আড়াই হাজার। বলছিল, আজকের মতোই মনে করবি নিজেকে। যেন যাচ্ছিস কোথাও বা জাস্ট ফিরছিস। ব্যাগে একটা করে জামা-প্যান্ট, ম্যাগাজিন বা গল্পের বই। 

 ভাড়া এসেছিল ওরা। সেই সুচরিতা, ওর বাবা, ওর বোন, মা। বকুলের যেন গর্বই হয়েছিল খুব। আঙুল তুলে দুই বোনকে দেখিয়ে বলেছিল, আমাদের বাড়ি । বকুলদের এক তলায় পর্দা ঝুলল নতুন। কিন্তু সেটা কি পর্দা সত্যিই? সুচরিতাই জানিয়েছিল একদিন, ওর স্কুলের শাড়ি। এরপর যখনই ঘরে ঢুকেছে সমীরণ, আলতো ছোঁয়ায় স্পর্শ করেছে সেই শাড়ি, ঘ্রাণ নিতে চেয়েছে সেই স্কুল-বালিকার। আর কী অবাকের ভাবো, সুচরিতা সেখানে ছিল। সেই শাড়িতে। টের পেত সমীরণ। ওর মসৃণ সেই ত্বকের অনুভব, সেই রোগা আঙুলের টান। এমনকী সে যেন শুনতে পেয়েছে ওর স্কুলজীবনের সেই সব গোপন কথাগুলিও। 

 তলপেটে একটা চাপ অনুভব করছে সমীরণ, বেশ অনেকক্ষণ ধরেই। ওরা রুট পাল্টাতে বলল কেন কে জানে! সত্যিই কি কোনও গণ্ডগোল? কোনও কড়া অফিসার? নাকি অন্য কোনও গ্রুপ? রাস্তাটা এত খারাপ জানা থাকলে সমীরণ নিজেও অন্য কিছু বলত ঠিক। কিছু সময় পরপরই ঝাঁকুনি। একটা স্টপেজ আসতেই উঠে দাঁড়াল সমীরণ। লোকজনের ওঠানামার ফাঁকে তলপেট হালকা করা যাবে কি না ভাবল। পেছনের গেটে দাঁড়িয়ে একবার এ দিক ও দিক তাকাল সে। নামবে কয়েক জন। সম্ভবত হাটের লোক। ছাদের ওপর বস্তা আছে জানাল। ওদের সঙ্গে একেবারে নীচেই নেমে এল সমীরণ। ব্যাগটা সেই সিটের নীচেই রাখা তখন। ব্যাগ মানে সেই ব্যাগের মধ্যেকার জামা-প্যান্ট, ভাঁজে ভাঁজে রাখা উজ্জ্বল হলুদের চৌকোনা ভারী সেই বিস্কুট। পেছনের হেলপার ছেলেটা একবার তাকিয়ে দেখল ওকে। সাধারণ একটা মোড়। বটগাছ একটা। গোড়ায় গোল করে ঘিরে তৈরি করা বেদি। একটা দুটো পাথর। বাসস্টপ থেকে সরু একটা রাস্তা ঢুকে গেছে কোথাও। কোনও গ্রামই। মোড়ের মাথায় দোকান বেশ কয়েকটা। হেলপার ছেলেটিকে ওর অস্বস্তির কথা জানাল সমীরণ। ছাদের ওপর থেকে বেশ কয়েকটা মুখ দেখছে ওকে। কী ভাবছে কে জানে! ছেলেটা ওর কথা যেন গ্রাহ্যই করল না, দুটো লোক পাদানিতে পা রাখা মাত্র বলে উঠল, উঠুন, উঠুন। ফের সেই ঝিমধরা ধ্বনি। সেই আচমকা লাফিয়ে ওঠা। 

 বাসের নাম ‘সুদামা’। এভাবেই বলে সবাই। শহরের মতো নম্বর নয়, নাম ধরে ধরে। বাসের দুপাশে নানান কায়দা করে লেখা নাম। ‘সুদামা’, ‘দীপালি’, ‘মা-মনসা’। নিজের জায়গায় বসতে গিয়ে লক্ষ করল সমীরণ, ওর নীচে নামা, ফের নীচ থেকে ওপরে ওঠা, আর সম্ভবত নীচে দাঁড়িয়ে থাকাটাও যেন খেয়াল করেছে মেয়েটি। মানে সুচরিতার মতো মেয়েটি। সেই বিষাদপ্রতিমা। 

 এক বুড়ি কান্নাকাটিই জুড়েছে প্রায়। কিছুতেই তিন টাকার বেশি দেবে না। কণ্ডাক্টর লোকটিও ছাড়বে না কিছুতেই। বুড়ি নাকি এই নিয়ে তিন দিন একই যুক্তি দেখাচ্ছে। বাজার খারাপ। কণ্ডাক্টরের কথায়, তাতে ওর কী? ওরও তো ব্যবসা, ওরও নাকি বাজার ভাল নয় মোটেই। রাস্তার যা হাল হয়েছে বাস বসে পড়বে যে কোনও দিন। বলল, তখন যাবে কোথায়? কাকে ফাঁকি দেবে রোজ দিন? ওর কথায়, স্রেফ ‘সুদামা’র জন্যই বেঁচে যাচ্ছে সবাই। ‘দীপালি’ নাকি বসে গেছে গেল শুক্রবার। 

 কোন একটা ফ্যাক্টরিতে কাজ করত সুচরিতার বাবা। মদ খেত খুব। প্রথম প্রথম টের পায়নি কেউ, তা হয়তো পাড়ায় নতুন আসার জন্যই  অল্প সতর্কতা। পরে জানা গেল স্রেফ এর জন্যই নাকি বাড়ি পাল্টানো ওদের। একের পর নতুন বাড়ি খোঁজা। রাত দশটা সাড়ে দশটা নাগাদ বাড়ি ফিরেই খিস্তি শুরু করত লোকটা। খিস্তি। হ্যাঁ, অন্তত ওদের দু-বোনের কথা ভাবলে শব্দটা বেমানানই একেবারে। ওই লোকটা, মানে সুচরিতার বাবার মুখ থেকে কোনও খারাপ শব্দ যে বেরুতে পারে তা কিছুতেই মেনে নিতে পারেনি সমীরণ। এই নরম আর রূপকথার পরীর মতো হাল্কা মেয়েটির বাবার মুখে আসে কী করে এই সব? কত দিন ঘুমচোখে বিশ্রী আর ভয়ঙ্কর এই সব শব্দের তাণ্ডব শুনেছে সমীরণ। সঙ্গে থালাবাসনের অাছড়ে পড়ার শব্দও। এ সব নিয়ে অবশ্য কোনও দিনই মুখ ফুটে কিছু জিজ্ঞেস করেনি সে, এমনকী বিশ্রী রকমের বাড়াবাড়ির দিনগুলিতে পাড়ার বড়রা জড়ো হত যখন, বা ওদের দরজায় ধাক্কা দিত কেউ, তখন ওদের বাড়ির সামনে গিয়ে কোনও দিন দাঁড়ায়নি সমীরণ। 

 করিমপুর বাসস্ট্যাণ্ডে ঢোকার সময়ই টের পেল সমীরণ সুযোগ হবে। আর সম্ভবত এই অনুভূতির জন্যই তলপেটের চাপ সেই মুহূর্তে প্রবল হয়ে ওঠে যেন। 

 বাস থামা মাত্র নামতে গিয়েও নামতে পারল না সমীরণ। পাশের সিটে বসে থাকা লোকটিকে আর একবার ভাল করে দেখে নেয় সে। সেই পি ডব্লিউ ডি-র মোড় থেকে ওঠা। পানের ব্যাপারি। কৃষ্ণনগর স্টেশনে নাকি আড়ত। বলছিল, খুব দেরি হয়ে গেল আজ। কাস্টমাররা নাকি অপেক্ষা করবে অনেকক্ষণ ধরে। লোকটিকে আর একবার ভাল করে দেখল সমীরণ। ওর চোখ, কথা বলার ভঙ্গি। লোকটি ধূর্ত নাকি সরল ঠিক বুঝে উঠতে পারে না সে। হয়তো ও নেমে যাওয়ার জন্যই অপেক্ষা করছে লোকটি, হয়তো জানলায় চোখ রেখে, বাস থেকে নেমে কতদূর যাবে সমীরণ দেখতে চাইছে। ব্যাগ কাঁধে নিয়ে একবার নেমে পড়লে জায়গাটা ফিরে পাওয়া যাবে কি না কে জানে? না, ব্যাপারটা তো সন্দেহজনকও হয় কিছুটা, কী এমন থাকতে পারে ব্যাগে, যে কয়েক মিনিটের জন্য জায়গা ছেড়ে নামা যায় না? সত্যি বলতে, নামছে অনেকেই, কেউ চা, কেউ বা বিড়ি ধরাবে খোলা হাওয়ায়। 

  ব্যাগটা দেখবেন কাইণ্ডলি। 

 সেই পানের ব্যাপারিকে বলল সমীরণ। তলপেট হাল্কা করার এই সুযোগ কিছুতেই ছাড়বে না সে। বাস এরপর বেশি সময়ের জন্য কোথায় দাঁড়াবে কে জানে? হয়তো একটু ঝুঁকিই, তবু  আর লোকটাকে যে বিশ্বাস করছে এটা বোঝানোর জন্য এমনকী বলার ধরনে প্রয়োজনীয় কোমলতাও আনে সে। 

 চায়ের দোকানের একটি ছেলের দেখিয়ে দেওয়া জায়গায় গেল সমীরণ। ভাঙা ইট, পলেস্তরা খসা দেওয়াল। জল আর কাদায় থকথক করছে একেবারে। ঢোকার আগে বাসের দিকে আর একবার তাকিয়ে নিল সমীরণ। এখান থেকে পানের ব্যাপারিকে পুরোপুরি দেখা না গেলেও সেই সুচরিতার মতো মেয়েটিকে স্পষ্ট চোখে পড়ছে। ভারমুক্ত হওয়া মাত্র সমীরণ টের পেল ব্যাগ নিয়ে এত টেনশনের সব কিছুই কয়েক মুহূর্তের জন্য যেন ডুবে গিয়েছিল কোথায়। ভয় আর আতঙ্ক সহ ওর যাবতীয় অস্তিত্ব বিষয়ক বিপন্নতা কয়েক মুহূর্তের জন্য যেন ভেসেই গিয়েছিল কোথাও। নিমেষে চোখ ফেরায় সমীরণ। বাসের গেট। জানলা। অর্ধেক শরীরের সেই পানের ব্যাপারি। সেই মেয়েটির চোখে চোখ পড়ল সমীরণের। সেই সুচরিতার মতো। সবুজ সাদা শাড়ি। চিবুক, নাক  যেন সত্যিই নরম, যেন মোমেরই বা কুয়াশার জলই যেন, পাতার গা বেয়ে ম্লান গড়িয়ে পড়া। মেয়েটির হাত। হাতের সরু আঙুল তখন ওর গাল স্পর্শ করছে। কিন্তু চোখে চোখ পড়ায় কেমন চমকে উঠল সমীরণ। যেন সত্যিই সুচরিতা। আর কী অবাকের ভাবো, সেই সুচরিতা চোখ ফিরিয়ে নিল না। যেন মুহূর্তের মধ্যে সমীরণের অসোয়াস্তি টের পেল সে। 

 জানলা দিয়ে হাত বাড়িয়ে এক চা-ওয়ালাকে ডাকল মেয়েটি। জায়গায় বসেই। আর চা নেওয়ার মুহূর্তে সমীরণের দিকে যেন তাকাল একবার। দেখল সমীরণকে। যদি সুচরিতা হত মেয়েটি, হয়তো দ্বিধায় পড়ত ঠিক। সমীরণকে দেখেও নিশ্চিত হতে পারত না কিছুতেই। হয়তো ভাবত, সমীরণদা হবে কীভাবে? ও হয়তো আন্দাজে সমীরণের এখনকার জীবনের ছবিও এঁকে ফেলত একটা। বাড়ি ফিরে গল্প করত বোনের কাছে। বা মায়ের কাছেও। চিনতে না পারলে ওদের সেই আট বছর আগেকার পাড়ার কথা তুলে চেনাবার চেষ্টা করত। আর ওর বোন? ও হয়তো মনে পড়ে থাকলে ওদের সেই স্কুলযাত্রার কথা তুলত। স্কুল যাওয়ার পথে পেছন ফিরে তাকালেই দেখতে পাওয়া সেই ছেলেটির কথা। 

 মেয়েটি নামল শেষমেশ সেই কৃষ্ণনগর। মানে, একেবারে শেষে  প্ল্যাটফর্মের গা ঘেঁষে, সমীরণের মতোই। পানের ব্যাপারি লোকটি নামল রেল গেটে। ঘড়িতে চোখ রেখে ব্যস্ত হওয়ার মতো কোনও কারণ খুঁজে না পেলেও নামার জন্য তাড়াহুড়ো করল সমীরণ। কণ্ডাক্টরকে জিজ্ঞেস করে রেলের টিকিট কাউন্টারটা কোন দিকে  জানতে চাইল। আর বাস থেকে প্ল্যাটফর্মে পা দেওয়ার মুহূর্তে নিজের সেই ব্যাগটার কথা মনে পড়ায় একেবারে অাঁতকে উঠল সে। কাগজ পড়তে পড়তে সিটের নীচে রাখা ব্যাগটার কথা কখন ভুলে গেছে সে। ‘এই, এই ’, করে চিৎকার করা মাত্র হাত দেখাল কণ্ডাক্টর, অর্থাৎ শুনেছে। বাস ঘোরানো পর্যন্ত অপেক্ষা করতে বলল। হাঁফ ছেড়ে বাঁচল সমীরণ। ভাবো একবার, কী বলত সে সোমেনকে? ওরা হয়তো অন্য কিছু ভাবত। আর ‘ব্যাগ হারিয়েছি’ বলে কার কাছেই বা যেতে পারত সে? বেলঘড়িয়ার সোমেন যদি ‘চোট দেওয়ার’ কথা ভাবত? ভাবতেই পারত, করে অনেকেই। লাইনে অনেকের কাছে এই চোটের ব্যাপার নিয়ে সমীরণ শুনেছে অনেক কিছু। আর সোমেনের কথায় চোট দিয়েও বাঁচার চান্স কম। এক হয় পুরো হারিয়ে যাও এখান থেকে  হারিয়ে যাও মানে কোনও খবরই যেন না থাকে কোথাও, নইলে ...। তা নইলে রেহাই নেই কারওর। এ গ্রুপ ও গ্রুপ হয়ে খবর আসবে ঠিক, আর শেষ পযন্ত চোট তুমি হবেই। হয়তো রেললাইনের পাশে বা নিজের বাড়িতেই তোমাকে পড়ে থাকতে দেখবে কেউ। 

 কণ্ডাক্টর একেবারে বহু দিনের চেনা লোকের মতো বিড়ি সাধল একটা। বলল, বিমলবাবুর লোক তো আপনারা? সমীরণকে অবাক হয়ে তাকাতে দেখে একটু হেসেই ফেলল লোকটা, বলল, ঘাবড়াবার কিছু নেই, আমিও এক সময় নুন খেয়েছি ওর। 

  মানে, অামি তো  

  ঠিক আছে আপনাদের কথাও তো জানতে হয় আমাদের, কিছু দায়িত্ব তো থাকেই। 

  আমরা মানে... আমি তো... 

 ড্রাইভার চা নিয়েছে এক ভাঁড়। জানলার দিকে তাকিয়ে কী ভাবছে যেন। হয়তো চায়ের কথাই। চা শেষ করে ভাঁড়টা ছুড়ে ফেলার কথাই। হেল্পার ছেলেটি পেছনে দাঁড়িয়ে গল্প করছে এক রিকশাওয়ালার সঙ্গে। 

 সেই মেয়েটির কথা মনে পড়ল ফের। এত বড় ভুল হয়তো ওর জন্যই। সে কি সত্যিই উত্তেজিত হয়ে উঠেছিল মনে মনে? সে কি সত্যিই সুচরিতা ভেবে বসল ওকে? নাকি সেই স্মৃতি। স্মৃতি হাতড়ে জেগে উঠতে থাকা প্রেম। আট বছর আগেকার সেই রোমান্টিকতা। 

 কণ্ডাক্টর খুব একটা সতর্কতার মধ্যে গেল না। জলঙ্গি থেকে ওঠা মেয়েটির কথা তুলল। সামনের দিকে দ্বিতীয় সারিতে বসা সেই সবুজ সাদা শাড়ির। বলল, ও তো এই রুটে প্রায় বছরখানেক ধরেই। বলল, আপনি তো নতুন। জানতে চাইল, এত দিন কি বহরমপুর হয়ে ট্রেনেই? 

 টিকিট কেটে ঘড়িতে চোখ রেখে মনে মনে হিসাব করল সমীরণ, এখনও অন্তত মিনিট পনেরো। আপ কৃষ্ণনগর আসবে, দাঁড়াবে কিছুক্ষণ, তারপর। প্ল্যাটফর্মের শেডের নীচে পা দিয়েই মেয়েটিকে দেখতে পেল সে। গেটের দিকে তাকিয়ে। যেন ওর চোখে চোখ পড়ার জন্যই দাঁড়িয়ে সেখানে। যেন সমীরণকে দেখবে বলেই। 

 সমীরণ ঠিক করল বাঁ দিকের দোকানে চায়ের অর্ডার দিয়ে ডাকবে ওকে। সেই জলঙ্গির কথা তুলবে। পেছনে পদ্মা বাসস্টপ, জানতে চাইবে বাসস্টপ থেকে বাড়ি কত দূর, অথবা ওকে দিদিমণি ভেবে ভুল করার কথা তুলে মজা করবে একটু  বা, ওর চেনা সেই আট বছর আগেকার সুচরিতা নামের একটি মেয়ের সঙ্গে ওর মিলের কথা তুলবে। 

 অনেক কথাই ভাবল সমীরণ। সিগারেট ধরাবে বলে দেশলাই জ্বালল। চায়ের অর্ডার দিল দুটো। তবু মেয়েটিকে আর একবার ডেকে উঠতে পারল না সে। চাওয়ালা দ্বিতীয় ভাঁড় চায়ের কথা তোলায় সমীরণ কাল্পনিক এক বন্ধুকে সময় মতো না এসে পৌঁছবার জন্য গালি দিয়ে ওর ঢিলেমির কথা তুলল। বারণ করল দ্বিতীয় কাপ দিতে। 

 মেয়েটি ফের তাকাল। সেই বিষণ্ণতা, সবুজ টিপ। সেই সবুজ সাদা শাড়ি। চামড়ার ব্যাগ। আর কী অদ্ভুত ভাবো, সমীরণের সেই আট বছর আগেকার একটি জানলার কথাই মনে পড়ল। বা জানলার পর্দা। সেই স্কুল-শাড়ি। নীল পাড়। দাঁড়িয়ে থাকা মেয়েটিকে সমীরণ নীল শাড়ি পরিয়ে মিলিয়ে নিতে চাইল। সেই স্কুল ব্যাগ। ছোট বোন। যেন এই এক্ষুনি জেগে উঠবে সেই হালকা নীলের আভা। সেই ঘ্রাণ। ভোরের আলো ছেঁড়া মেঘের গা বেয়ে বেয়ে সেই গড়িয়ে যাওয়া। যেন স্পর্শমাত্র ভেঙে পড়বে জলকণা। 

 আচমকা হর্ন পড়তেই চমকে উঠল সমীরণ। প্ল্যাটফর্মে ঢুকছে আপ কৃষ্ণনগর। মেয়েটি পিছিয়ে এল কয়েক পা। এদিক ওদিক তাকিয়ে যেন চারপাশের ভিড়টা মাপল একটু। ও এখন সমীরণের বেশ কাছাকাছি। সমীরণ ইচ্ছে করলেই ছুঁয়ে দিতে পারবে ওকে। বা ওর কানের কাছে মুখ নিয়ে ডেকে উঠতে পারে। যেন এক্ষুনি ভোরের কুয়াশা মাখা জলে পাতা ভিজবে কোনও পায়ের, যেন এক্ষুনি সেই ঘ্রাণ । 

 ইচ্ছে করলেই ওর পাশে বসতে পারত সমীরণ। ট্রেন ছাড়ার হর্ন পড়া অবধি মেয়েটির পাশের সিট ফাঁকাই। ট্রেনে উঠবে বলে সমীরণ হাতও রেখেছিল দরজায়। কাঁধে ব্যাগ। ডান হাতের দু-আঙুলের ফাঁকে সিগারেট। সিগারেটের নীল ধোঁয়া যেন তাড়াহুড়ো করছিল খুব। ট্রেনের জানলার পাশে গিয়ে আচমকা ভাঙছিল। 

 মেয়েটি যেন আশা করছিল কিছু। জানলার বাইরে সমীরণের দাঁড়িয়ে থাকা, দরজায় হাত রেখে সিগারেট ধরানো। এমনকী হর্ন পড়ার পরেও মেয়েটি ওর হাতের ব্যাগ দিয়ে পাশের জায়গাটি দখলই করে রাখে যেন। যেন সমীরণ যাওয়া মাত্রই বলবে, আপনার জন্যই। 

 চলতে শুরু করার পর এমনকী ট্রেনটিও যেন বিশ্বাস করতে পারছে না। যেন প্রত্যেকটা দরজা, জানলা, জানলার রড সমীরণকে দাঁড়িয়ে থাকতে দেখে অবাক। যেন তবু অপেক্ষা করতে চাইছে, গড়িমসি করে যেন তবু সুযোগ করে দিতে চাইছে সমীরণকে। জানলায় মাথা রেখে তখনও সেই মেয়ে পেছন দিকে তাকিয়ে। যেন কত কথা, যেন সত্যিই সুচরিতা, যেন অবাক খুব, যেন এক্ষুনি জায়গা ছেড়ে উঠবে, সমীরণের চেহারার কথা তুলবে, দিনভর চা সিগারেটের কথা তুলে এক্ষুনি সমীরণের এই চেহারা দেখে অবাক হওয়ার কথা বলবে। 

 দূরত্ব বাড়ার সঙ্গে সঙ্গে সবকটা জানলাই একাকার হয়ে যায়। কোনও জানলাকেই আর আলাদা করা যায় না। সমীরণ তবু হাত তোলে। বাতাসে নাড়ায়। মেয়েটি তার মানে সত্যিই কেউ ছিল না, এমনকী সমীরণের মনে হল, সুচরিতা না হয়ে শুধুমাত্র সুচরিতার মতো হলেও একবার অন্তত জানলার বাইরে হাত বের করত সে, একবার অন্তত নিজের চলে যাওয়ার কথা জানাতে চাইত সমীরণকে। একবার অন্তত জিজ্ঞেস করত, কাকে খুঁজে পেতে চাইছেন আপনি, কাকে? 


</TEXT>
</DOC>
<DOC>
<DOCNO>1010426_26calbn.utf8</DOCNO>
<TEXT>
 ১৩ বৈশাখ ১৪০৮ বৃহস্পতিবার ২৬ এপ্রিল ২০০১

ছায়াদেবী প্রয়াত স্টাফ রিপোর্টার  কলকাতা 

কিংবদন্তি চলচ্চিত্র অভিনেত্রী ছায়াদেবীর জীবনাবসান হয়েছে। বুধবার রাত ২টা নাগাদ উত্তর কলকাতার একটি নার্সিংহোমে তিনি মারা যান। মৃত্যুকালে তাঁর বয়স হয়েছিল ৮০ বছর। অসংখ্য বাংলা ছবিতে তিনি অভিনয় করেছেন। তার মধ্যে ‘পদি পিসির বর্মিবাক্স’, ‘হারমোনিয়াম’, ‘হাটেবাজারে’, ‘নির্জন সৈকতে’, ‘আপনজন’ প্রভৃতি ছবিতে অভিনয়শৈলীকে তিনি এক ভিন্ন মাত্রায় নিয়ে যান। ‘আপনজন’ ছবির জন্য শ্রেষ্ঠ অভিনেত্রী হিসাবে তিনি রাষ্ট্রপতি পুরস্কারও পেয়েছিলেন। বাংলা ছবির পাশাপাশি বেশ কয়েকটি হিন্দি ও উর্দু ছবিতেও ছায়া দেবী অভিনয় করেন। তাঁর অভিনীত ছবির সংখ্যা প্রায় দু’শো। 

ছায়াদেবীর আসল নাম কণক গঙ্গোপাধ্যায়। ১৯২১ সালে ভাগলপুরে তাঁর জন্ম। পড়াশোনা শুরু ভাগলপুরের স্কুলে, পরবর্তী কালে দিল্লির ইন্দ্রপ্রস্থ কলেজ থেকে তিনি স্নাতক হন। তার আগেই অবশ্য ১৫ বছর বয়সে প্রথম ছবি, জ্যোতিষ বন্দ্যোপাধ্যায় পরিচালিত ইস্ট ইণ্ডিয়া কোম্পানির ‘পথের শেষে’। ওই ছবিতে অভিনয় করার মধ্য দিয়েই ইস্ট ইণ্ডিয়া কোম্পানিতে সাড়ে সাতশো টাকা মাসিক বেতনে তিনি যোগ দেন। অভিনয়ের পাশাপাশি সঙ্গীত ও নৃত্যেও পটীয়সী ছিলেন ছায়াদেবী। আত্মীয়তা সূত্রে তিনি অশোককুমার-কিশোরকুমারের দিদি। তিনি নিঃসন্তান ছিলেন। খুব অল্প বয়সেই স্বামীকে হারান। নিমতলা ঘাট শ্মশানে শেষকৃত্যের আগে ছায়াদেবীর মৃতদেহ রবীন্দ্র সদনে রাখা হয়। চলচ্চিত্র তথা সংস্কৃতি জগতের বহু মানুষ সেখানে তাঁকে শেষ শ্রদ্ধা জানান। 


</TEXT>
</DOC>
<DOC>
<DOCNO>1010111_din.utf8</DOCNO>
<TEXT>
 ২৭ পৌষ ১৪০৭ বৃহস্পতিবার ১১ জানুয়ারি ২০০১

আপনার আজকের দিনটি সব্যসাচী 

মেষ: বাতজ বেদনা ও হার্নিয়ার জন্য ক্লেশ। সৌভাগ্য বৃদ্ধি ও বৈষয়িক উন্নতি। বহু শ্রমযোগে আয় বৃদ্ধি ও প্রিয়জনের বিবাহ। 

বৃষ: স্বাস্থ্য ও সম্পত্তি রক্ষায় বিষয়ে সচেতনতা আবশ্যক। যন্ত্রপাতির ব্যবসায় উন্নতি। উত্তরাধিকার প্রাপ্তি ও কর্মে সুখ্যাতি। 

মিথুন: সন্তানের প্রতিভার বিকাশ ও অধ্যয়নে কৃতিত্ব। জমি-বাড়ির ব্যবসায় আর্থিক উন্নতি। আয় বৃদ্ধি ও প্রিয়জনের বিবাহ চিন্তা। 

কর্কট: কোমল হৃদয়বৃত্তি ও পরোপকারের চেষ্টা। অস্ত্রোপচারে দেহারোগ্য ও দৈহিক বল বৃদ্ধি। আর্থিক সৌভাগ্য ও পৈতৃক সম্পত্তি লাভ। 

সিংহ: গৃহ পরিবেশে অসন্তোষ ও কর্মক্ষেত্রে ঝামেলা। সন্তানের স্বাস্থ্য ও অধ্যয়নে শুভ। গবেষণায় সাফল্য লাভ। 

কন্যা: দ্রুত দেহারোগ্য ও শত্রুর সঙ্গে কূটনৈতিক সন্ধি। বাহন ক্রয় ও নতুন গৃহারম্ভ। সরকারি কর্মচারী ও রাজনীতিকের যোগাযোগে ক্ষতি। 

তুলা: ঘাড়ে ও পিঠে বেদনাবোধ। জীবিকার্জনের ক্ষেত্রে অগ্রগতি বিশেষত ব্যবসায়ীর। কর্মে সৎসাহস ও নবোদ্যম। ভ্রাতা-ভগিনীর উন্নতি। 

বৃশ্চিক: জলভয় ও উচ্চস্থান থেকে পতনের আশঙ্কা। মিত্র বৃদ্ধি ও গৃহে শুভ অনুষ্ঠানে আনন্দ। সন্তানের কর্মকৃতিত্ব ও ধন বৃদ্ধি। 

ধনু: স্বাস্থ্যোন্নতি ও মনোবল বৃদ্ধি। সন্তানের শুভলাভ ত্বরান্বিত হতে পারে। কর্মপ্রতিবার বিকাশ ও বিশিষ্ট ভাগ্যোদয়। 

মকর: উদরপীড়া ও বুদ্ধিবিভ্রম বিষয়ে সতর্ক হবেন। কর্মসূত্রে উপার্জন ও সঞ্চয় বৃদ্ধি। সম্পত্তি ক্রয়বিক্রয় লাভজনক। 

কুম্ভ: গৃহবাহনাদি সম্পত্তির সুরক্ষা বিষয়ে চিন্তা। স্বাস্থ্যোন্নতি ও সৌভাগ্য বৃদ্ধি। কর্মে সংস্থাগত পরিবর্তন, দায়িত্ব ও শ্রম বৃদ্ধি। 

মীন: বিশ্বাসঘাতক ও দংশক প্রাণী বিষয়ে সতর্ক হবেন। ব্যবসায়িক বুদ্ধির বিকাশ ও ধনসম্পত্তি বৃদ্ধি। কর্মে পদোন্নতি ও প্রভাব-প্রতিপত্তি বৃদ্ধি। 


</TEXT>
</DOC>
<DOC>
<DOCNO>1010419_pic.utf8</DOCNO>
<TEXT>


 বুধবার ঝাড়গ্রামে নির্বাচনী জনসভায় মুখ্যমন্ত্রী বুদ্ধদেব ভট্টাচার্য।  অশোক মজুমদার 


</TEXT>
</DOC>
<DOC>
<DOCNO>1010105_index.utf8</DOCNO>
<TEXT>
 
           ২১ পৌষ ১৪০৭ শুক্রবার ৫
                   জানুয়ারি ২০০১

</TEXT>
</DOC>
<DOC>
<DOCNO>1010101_1bdesh7.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

মুশারফের জমানায় প্রথম ভোট পাকিস্তানে সংবাদসংস্থা  ইসলামাবাদ প্রতিশ্রুতি মতোই দেশে গণতন্ত্র ফেরানোর দিকে এক কদম এগোল পাকিস্তানের ফৌজি সরকার। দেশের মোট ১০৬টি জেলার মধ্যে ১৮টিতে আজ হয়ে গেল পুর ও জেলা কাউন্সিলের নির্বাচন। অবশিষ্ট জেলাগুলিতে দ্বিতীয় পর্যায়ের নির্বাচন হবে আগামী জুলাইয়ে। নির্বাচন কমিশনের এক সদস্য কানোয়ার দিলশাদ জানিয়েছেন, ২০ হাজার ৭৬টি আসনের জন্য প্রতিদ্বন্দ্বিতা করছেন ৩১ হাজার ৬০৫ জন প্রার্থী। এবং, ১৮টি জেলার সম্ভাব্য নথিভূক্ত ভোটদাতার সংখ্যা প্রায় ৯০ লক্ষ। 

সেনা জমানায় প্রথম অনুষ্ঠিত এই ভোটের একেবারেই অপ্রত্যাশিত চমক অবশ্য অন্যত্র। পাকিস্তানের রাজনৈতিক ইতিহাসে এই প্রথম মহিলা ও দরিদ্রদের জন্য সংরক্ষণ করা হয়েছে কিছু সংখ্যক আসন। প্রশাসনের ভাষায়, এটা এমন এক জাতি গড়ে তোলার প্রচেষ্টা যেখানে সমানাধিকার ভোগ করবেন সব্বাই। পাকিস্তানের মতো দেশ, যেখানে জনসংখ্যার মুষ্টিমেয় একটি অংশ বাদে গোটাটারই বাস দারিদ্রসীমার নীচে ও অশিক্ষার অন্ধকারে, যেখানে এর আগে সর্বদাই দেশ শাসন করেছে হয় দুর্নীতিগ্রস্ত রাজনীতিকেরা অথবা সরকারি ফৌজ, সেখানে এই সংরক্ষণ যে বাড়তি গুরুত্ব দাবি করে তা বলাই বাহুল্য। তবে, আগামী এক সপ্তাহের মধ্যে ভোটের ফল জানার কোনও সম্ভাবনা যে নেই, তা পরিষ্কার। 

সাধারণ মানুষের মধ্যে অবশ্য ভোট নিয়ে ছিল না তেমন উৎসাহও। বরং, রাজনৈতিক দলগুলি ছাড়াই নিশ্ছিদ্র সেনাপ্রহরায় হওয়া এই নির্বাচনকে ‘সাজানো’ বলে মন্তব্য করেছেন তাঁরা। অন্য দিকে সেনাপ্রধান পারভেজ মুশারফ জানিয়েছেন, দেশের আপাদমস্তক পুরনো ভোটব্যবস্থার রন্ধ্রে রন্ধ্রে ঢুকে যাওয়া দুর্নীতি দূর করা যদিও সময়সাপেক্ষ ব্যাপার তবুও সেই লক্ষ্যেই এগোচ্ছে ক্ষমতাসীন সরকার। এর পরেই প্রাদেশিক আইনসভা নির্বাচন সহ দেশে সাধারণ নির্বাচন করানোর প্রতিশ্রুতি দিয়েছেন তিনি। তাঁর আরও দাবি, আগামী ২০০২ সালের পরেই পাকিস্তানে নতুন গণতান্ত্রিক সরকার আসবে। প্রসঙ্গত, মুশারফের এই ঘোষণা সম্প্রতি পাকিস্তানের সুপ্রিম কোর্টের দেওয়া একই রায়ের অনুসারী। 

’৭১-এর যুদ্ধের গোপন রিপোর্ট প্রকাশ পাকিস্তানে। বাংলাদেশের মুক্তিযুদ্ধে পাকিস্তানের লজ্জাজনক আত্মসমর্পণকে দেশের ইতিহাসের ‘অন্ধকার অধ্যায়’ বলে বর্ণনা করল হামুদুর রেহমান কমিশনের রিপোর্ট। ২০ বছর পরে প্রকাশিত ৬০০ পাতার এই রিপোর্টে বলা হয়েছে, তৎকালীন ফৌজি শাসক জেনারেল ইয়াহিয়া খান ও ইস্টার্ন কম্যাণ্ডের কম্যাণ্ডার এ কে নিয়াজি-সহ অারও বহু প্রবীণ জেনারেলকে কর্তব্যে গাফিলতি ও সংবিধান অবমাননার দায়ে সামরিক আদালতে হাজির করা উচিত। বাংলাদেশে পাকিস্তানি সেনার চালানো অত্যাচার প্রসঙ্গে রিপোর্টের বক্তব্য, বাংলাদেশে সেইসময় যাবতীয় নিষ্ঠুরতা ও অশান্তি ছড়ানোর মূলে ছিল ক্ষমতাসীন আওয়ামি লিগ। পূর্ব পাকিস্তানের বাঙালি জঙ্গিদের সেই অত্যাচারের কাহিনী স্মরণ করে এখনও নাকি শিউরে ওঠেন সেইসময় সেখানে বসবাসকারী পশ্চিম পাকিস্তানি ও বিহারি জনগণ, জানিয়েছে কমিশন। 


</TEXT>
</DOC>
<DOC>
<DOCNO>1010101_1raj6.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

মালদহের চার অপহৃতের মধ্যে এক জনের দেহ মিলল গোমানি নদীতে নিজস্ব সংবাদদাতা  মালদহ নিজস্ব সংবাদদাতা  মুর্শিদাবাদ মালদহের অপহৃত চার জনের মধ্যে রবিবার ফরাক্কার গোমানি নদী থেকে এক জনের বস্তাবন্দি মৃতদেহ পাওয়া গিয়েছে। নাম মোহাব আলি মণ্ডল (৩৮)। মৃতদেহ পাওয়া গেলেও মুণ্ড খুঁজে পাওয়া যায়নি। তল্লাশি চলছে। 

বুধবার মালদহের বৈষ্ণবনগর থানার গ্যামনপাড়ার মোহাব আলি-সহ চার জন গোবিন্দরামপুরে চাষ করতে গিয়ে নিখোঁজ হন। এর পর বৃহস্পতিবার হান্না শেখ নামে স্থানীয় এক কৃষক বৈষ্ণবনগর থানায় একটি অভিযোগ দায়ের করেন। পলাশি ডিয়ার পার্কের কয়েক জনের নাম দিয়ে তিনি বলেন, চার কৃষককে খুন করে গঙ্গায় ফেলে দেওয়া হয়েছে। পুলিশ অভিযোগ পাওয়া পর প্রশ্ন তুলেছিল, অভিযোগকারীর আদৌ সত্যি বলছে কিনা? এর পরে ওই এলাকায় উত্তেজনা দেখা দেওয়ায় পুলিশ নড়েচড়ে বসে। রবিবার বৈষ্ণবনগর ও ফরাক্কা থানার পুলিশ যৌথ অভিযান চালিয়ে গোবিন্দরামপুর চর থেকে কিছু দূরে গোমানি নদী থেকে বস্তাবন্দি মৃতদেহটি উদ্ধার করে। দেহটির হাত, পা সমস্তই কাটা। নিখোঁজের দিন মোহাব আলি যে মাফলার গলায় দিয়েছিল তা দিয়েই বস্তাটি বাঁধা ছিল। দুষ্কৃতীরা বস্তার মধ্যে বোল্ডার ঢুকিয়ে দিয়ে জলে ডুবিয়ে দেয়। পুলিশ সুপার বলেন, ‘‘সোমবার ফের তল্লাশি চালানো হবে। বাকিদের দেহও সম্ভবত নদীতে রয়েছে।’’ 

এ দিকে ঘোষপাড়া গ্রামের সমস্ত পুরুষ ভয়ে পালিয়ে গিয়েছে। তবে পুলিশ আজ পর্যন্ত এক জনকেও ধরতে পারেনি। আর কাউকে ধরতে না পারায় গ্যামনপাড়া আতারটোলার মানুষ ক্ষিপ্ত হয়ে রয়েছে। তাতে বড় কোনও গোলমাল হতে পারে বলে পুলিশও আশঙ্কা করছে। 

স্থানীয় সূত্রে জানা গিয়েছে, ঝামেলা এড়নোর জন্যই মাঝ গঙ্গায় জেগে ওঠা চর গোবিন্দপুর ও চর মহেশপুরের দায়িত্ব নিতে চাইছে না মালদহের বৈষ্ণবনগর থানা এবং ফরাক্কা থানার পুলিশ। বৈষ্ণবনগর থানার ও সি সুবীর চক্রবর্তীর বক্তব্য, ‘‘বিতর্কিত চর এলাকা ফরাক্কা থানার এক্তিয়ারেই পড়ছে।’’ অন্য দিকে ফরাক্কা থানার পুলিশ বলছে চর দুটি বৈষ্ণবনগর থানা এলাকাতেই পড়ছে। এই চাপান-উতোরের কারণে অপহৃতদের আত্মীয়-পরিজনরা দু’দিন ধরে দুটি থানায় হয়রান হওয়ার পরে বৈষ্ণবনগর থানায় এফ আই আর করেন। বৈষ্ণবনগর থানার ও সি বলেন, ‘‘মানবিক কারণে বৃহস্পতিবার অভিযোগ নথিবদ্ধ করা হয়।’’ কিন্তু শুক্রবার চর মহেশপুর থেকে মুর্শিদাবাদের নিমতলার দুই যুবক অপহৃত হলেও ফরাক্কা থানা ওই অভিযোগ নথিবদ্ধ করেনি। 

স্থানীয় বিধায়ক মাইনুল হকের অভিযোগ, ‘‘অপহৃত দু’জনের বাবা মা শুক্রবার ফরাক্কা থানায় অভিযোগ করতে গেলে তাঁদের বৈষ্ণবনগর থানায় যেতে বলা হয়।’’ এমনকী অপহরণের ঘটনাও মানতে চাইছে না ফরাক্কা থানার পুলিশ। ও সি প্রভাকর ভট্টাচার্য বলেন, ‘‘চরে যাঁরা ঘাস কাটতে ও খেতের কাজে গিয়েছিল তাঁরা বিরুদ্ধ পক্ষের তাড়া খেয়ে ফিরে এসেছে।’’ শুক্রবার চর থেকে ফিরে আসা দু’জন পুলিশের এই বক্তব্য মানতে রাজি নয়। তাঁরা জানান, ‘‘বোমা ও গুলি ছুড়তে ছুড়তে মালদহের লোকেরা আমাদের তাড়া করে। আমরা পাঁচ জন সাঁতরে গ্রামে ফিরেছি। দু’জনকে ওরা তুলে নিয়ে গিয়েছে। 

দুই জেলার দু’টি থানা চরের দায়িত্ব পরস্পরের উপর চাপিয়ে দিতে চাইলেও স্থানীয় মানুষ কিন্তু চর দু’টি তাঁদের নিজেদের এলাকার বলে দাবি করেন। কিন্তু দু’পারের দু’টি থানা দায়িত্ব এড়িয়ে যাওয়ায় দু’টি চরই এখন ‘জলদস্যুদে’র দখলে। গঙ্গার দক্ষিণ তীর লাগোয়া ফরাক্কা থানার পলাশি, রেল কলোনি, ঘোষপাড়া, নিমতলা এলাকার হাজারখানেক মৎস্যজীবী গত চার দিন ধরে আতঙ্কে দিন কাটাচ্ছেন। তাঁদের জীবিকা বন্ধ হয়ে গিয়েছে। 

শনিবার বিতর্কিত চরে পা দিতেই উলু-খড়ের আড়াল থেকে ছুটে এল মাসকেট ঘাড়ে সাত জনের একটি দল। অন্যরা মুর্শিদাবাদের বাসিন্দাদের চাষ করা কলাই কেটে নৌকায় বোঝাই করছে। ‘গঙ্গা ভবন’ থেকে রাজমহল পর্যন্ত দীর্ঘ জলপথে হামেশাই নৌ-যাত্রী ও মৎস্যজীবীদের উপর হামলা করে ‘জলদস্যু’রা। তাদের সঙ্গে কোনও কথা বলার অবকাশ ছিল না। কানে মাসকেট ঠেকিয়ে তারা বলে, ‘‘এই মুহূর্তে চর ছেড়ে ভালো ছেলের মতো বহরমপুর চলে যাও।’’ 


</TEXT>
</DOC>
<DOC>
<DOCNO>1010114_alochona.utf8</DOCNO>
<TEXT>


কলকাতার মূর্তি কড়চা রহস্য পুস্তক ছবি দেখে কিছুতেই পরিচয় ১.. বোঝার উপায় নেই পুস্তক সংস্কৃতির উচ্চাবচ রেখাগুলি পরিচয় ২.. স্পর্শ করার চেষ্টা পুস্তক তথ্যপূর্ণ গবেষণা, পরিচয় ৩.. ঝাঁঝালো নাটক পুস্তক টুকরো খবর

পরিচয় ৪.. পুস্তক বেস্টসেলার

পরিচয় ৫.. চিত্রকলা চলমান বাবু, উড়ন্ত ও পাঞ্জাবি ভাস্কর্য এবং নগ্নিকা নাটক ছোটরা সবাই সমান ভাল সমালোচনা ১.. নাটক চতুর্মুখ সমালোচনা ২.. ক্যাসেট হৈমন্তী শুক্লা, শ্রাবন্তী মজুমদার, সমালোচনা আরতি, নির্মলা, বনশ্রী, অমর


</TEXT>
</DOC>
<DOC>
<DOCNO>1010710_kolpic.utf8</DOCNO>
<TEXT>


 এক জন যাত্রাসম্রাজ্ঞী, অন্য জন যাত্রালক্ষ্মী। আটচল্লিশ বছর ধরে গোটা রাজ্যে যাত্রার আসরে দাপিয়ে বেড়িয়েছেন যাত্রাসম্রাজ্ঞী জ্যোৎস্না দত্ত। সেই প্রবাদপ্রতিম তারকা এখন প্রায় পরিত্যক্ত বিস্মৃত। ৬২ বছর বয়সে এখন পক্ষাঘাতগ্রস্ত জ্যোৎস্নাদেবী বিছানা ছেড়ে উঠতেও পারেন না। উত্তর কলকাতার বিডন ষ্ট্রিট এলাকায় স্যাঁতসেঁতে এই ছোট্ট ঘরটায় তাঁর নিত্য দিনের সঙ্গী একটা সাদা-কালো টিভি। অসুস্থ এই প্রবীণা অভিনেত্রীর আপন বলতে কেউ নেই। পাড়ারই এক মহিলা তাঁর দেখাশোনা করেন। মিঠুন চক্রবর্তী, শিল্পী সংসদ এবং রাজ্য সরকারের মাসিক অনুদানেই এখন তাঁর দিন গুজরান। সরকারের কাছে তাঁর আবেদন, শেষ বয়সে মাথা গোঁজার জন্য ছোট একখানা ঘর। সোমবার যাত্রালক্ষ্মী বীণা দাশগুপ্ত এসেছিলেন জ্যোৎস্নাদেবীকে শ্রদ্ধা জানাতে। তিনি জ্যোৎস্নাদেবীর হাতে এক হাজার টাকা তুলে দিয়ে প্রতিশ্রুতি দিলেন, প্রতি মাসে ছ’শো টাকা করে দেওয়ার। চিকিৎসার ভারও নিয়েছেন তিনি।  অশোক মজুমদার 


</TEXT>
</DOC>
<DOC>
<DOCNO>1011117_crossword.utf8</DOCNO>
<TEXT>
 ১ অগ্রহায়ণ ১৪০৮ শনিবার ১৭ নভেম্বর ২০০১

 শব্দছক ৯৯৩ পাশাপাশি উপর-নীচে 

 ৬ খাওয়ার ১ শ্রেষ্ঠ মোঘল পরিমাণ। সম্রাট। ৭ সুকুমার ২ মূল্যবান কাঠ রায়ের বিখ্যাত বা তার গাছ। গল্প। ৩ সংগীতের তাল ৯ অনিচ্ছা সম্বন্ধে সত্ত্বেও যাকে অজ্ঞ। প্রতিপালন ৪ আকাশ ফাটানো করতে হয়। বা আকাশ ছিঁড়ে ১০ কুমারীর বেরিয়ে যায় গর্ভজাত। এমন। ১১ দয়া, ৫ পথপ্রদর্শক, অনগ্রহ। প্রথম সংবাদ ১২ আরাধনা, বাহক। উপাসনা। ৬ ১৩ সৌন্দর্য উৎফুল্লচিত্ত। গত হয়েছে এমন। ৮ বিয়েতে বরের ১৪ আস্ত ছাগল জন্য দেয় পোশাক খায় এমন সাপ। ও অলংকার। ১৬ পূর্ণ ১৫ কথায় আছে পরিমাণ। ‘যেই  সেই ১৮ নিয়ম ভক্ষক’। অনুযায়ী। ১৬ যার যশ ২০ একত্রীকরণ চারদিকে ছড়িয়ে করা হয়েছে পড়েছে এমন। এমন। ১৭ মহাদেব। ২১ শোষনাগের ১৯ মনের যা কাজ। ওপর বিষ্ণুর ২০ রাবণের শোওয়া। ভ্রাতৃবধূ। ২৩ অমাবস্যার ২২ মদ, সুরা। রাত্রি। ২৪ শাস্ত্র ২৫ মাসের শেষ নির্দিষ্ট। দিন। ২৬ কবিতার ২৭ বিয়ের সমঝদার। পাত্র-পাত্রী। ২৮ বজ্রের মতো ২৯ যা ভেঙে কঠোর। রামের সীতা ৩০ লাভ। আপস-মীমাংসার ৩১ নিবিড় শর্তাদি অরণ্য। সংবলিত লিপি। ৩২ বহু ৩১ চণ্ডীমঙ্গল রাষ্ট্রের কাব্যের প্রতিনিধিত্ব ব্যাধ। আছে এমন। ৩২ বিয়ের ৩৪ গ্রামের পাত্রপক্ষীয় প্রধান ব্যক্তিগণ। ব্যক্তি, ৩৩ বিভিন্ন সর্দার। রাষ্ট্রকে ৩৫ চাষ-বাস হয় নিয়ে গঠিত না এমন। আন্তর্জাতিক ৩৬ প্রতিষ্ঠান। প্রশংসাযোগ্য চুলের গোছা। ৩৭ গুণীরা যা পেয়ে থাকেন। সমাধান ৯৯২ 


</TEXT>
</DOC>
<DOC>
<DOCNO>1010101_1raj10.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

শেখ বিনোদের সঙ্গী গ্রেফতার নিজস্ব সংবাদদাতা  কলকাতা শনিবার গভীর রাতে রিজেন্ট পার্ক থানার সাহাপাড়া থেকে শেখ বিনোদের এক ঘনিষ্ঠ সঙ্গী পুলিশের জালে ধরা পড়েছে। তার নাম রতন সাহা ওরফে টিড্ডি রতন। ওই তোলাবাজ এবং পেশাদার খুনিকে ধরতে অনেক দিন ধরে পুলিশ তল্লাশি চালাচ্ছিল। রতনের আরও তিন সাকরেদও ওই রাতে তার সঙ্গে ধরা পড়ে। তাদের কাছ থেকে মোবাইল ফোন, রিভলবার, ভোজালি ও একটি নতুন গাড়ি উদ্ধার করা হয়েছে। পুলিশ জানায়, জেরার মুখে ধৃতেরা জানিয়েছে যে তারা ওই গাড়ি উত্তর কলকাতার কোনও এক জনের কাছ থেকে ভাড়া করে। তাকেও পুলিশ খুঁজছে। এ ছাড়া মেটিয়াবুরুজ থানার আক্রা থেকে অস্ত্র সহ চার দুষ্কৃতীকে গ্রেফতার করা হয়। 

তপসিয়ায় দুষ্কৃতীদের হাতে কলকাতা পুলিশের এক কর্মী খুন ও শহরতলি জুড়ে পর পর ডাকাতির ও খুনের ঘটনায় কয়েক দিন ধরে কলকাতা ও শহরতলি এলাকায় সারা রাত ধরে জোরকদমে তল্লাশি করছে পুলিশ। দক্ষিণ ২৪ পরগনার ডি এস পি (টাউন) জানান, ‘‘শনিবার রাতে রিজেন্ট পার্ক থানার আই সি অন্য দিনের মতোই সাহাপুর মোড়ে গাড়ি দাঁড় করিয়ে তল্লাশি করছিলেন। সেই সময়ে ওই দুটি গাড়ি গতি বাড়িয়ে পালিয়ে যাওয়ার চেষ্টা করলে তিনি তাদের ধাওয়া করেন। খানিকটা দূরে গিয়ে তিনি একটি গাড়ি দাঁড় করালেও অন্যটি পালিয়ে যায়। তিনি দেখেন গাড়িতে বেশ কয়েক জন যুবক বসে আছে। ওই গাড়িতে দলবল-সহ রতন সাহা ছিল।’’ তার নামে কলকাতা ও দক্ষিণ ও উত্তর ২৪ পরগনায় বেশ কয়েকটি ডাকাতি ও খুনের অভিযোগ রয়েছে। ’৯৮ সালে কুদঘাটে বাবলু নামে এক জন খুন হন। সেই ঘটনাতেও রতনকে পুলিশ খুঁজছিল। 


</TEXT>
</DOC>
<DOC>
<DOCNO>1010101_30pustak4.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 পুস্তক পরিচয় ৪.. শিশুর পরিবেশবন্ধু বই অরূপরতন ঘোষ 

 এ বার্থ ডে প্রেজেন্ট ফর বাবলু/ জোজো গোজ টু দি পার্ক/ লিটার বাগস/কুটুর অ্যাণ্ড মুটুর হ্যাভ এ বেট, স্বাতী ভট্টাচার্য। কালার মি গ্রিন, প্রত্যেকটি ৩০.০০ ছোটদের জন্য আজ অনেক বই এমনকী শিশুদের জন্যও। এমন বইয়ের স্বল্পতা দেখে রবীন্দ্রনাথ দুঃখ করেছিলেন তাঁর ছেলেবেলার স্মৃতিতে। শিশুদের বইয়ের জগতে নিঃশব্দে তোলপাড় হয়ে চলেছে অনেক দিন ধরেই। উন্নত ছাপার প্রযুক্তি ও প্রকাশনের সঙ্গে সাংস্কৃতিক ঐতিহ্য ও তার ধারাবাহিকতাকে রঙচঙে করে সাজানোর দিকে ঝোঁকটা বেশি। শিক্ষামূলক বই ও তার আড়ালে প্রচ্ছন্ন হয়ে থাকে শিক্ষা মনোবিজ্ঞান না হলে পুরাণ, লোককথা, সাহিত্য এবং/অথবা জমকালো ছবির ওপরই নির্ভরশীল সারি সারি বই যার মধ্যে কখনও ছবিগুলি নড়ে, বইয়ের ভেতরে সুন্দর করে কাটা পাতার দরজা খোলে। অবাক হয় শিশু। সৃজনীশক্তি প্রধানত চালিত হয় ছবি, গ্রহণযোগ্যতা ও হাতের কাছে যা আছে তার ফলিত গ্রন্থনার ও বাজারের চাহিদার ঝোঁকে। স্বাতী ভট্টাচার্যের চারটি তিন থেকে ছয় বছরের শিশুদের জন্য ইংরেজিতে লেখা ছবির বই বেশ স্বতন্ত্র উপস্থাপনা ও একেবারে এই সময়ের মতো করে সাজানো। তবে লেখিকার সঙ্গে শক্তি দাস রায়ের অলঙ্করণ, ইন্দ্রাণী সেন ও প্রমিত সেনের শিল্প-নির্দেশ, শ্যামশ্রী সেনের পরিকল্পনা ও রানি কাউর ব্যানার্জির সম্পাদনায় এগুলি হাতে আসা সম্ভব হয়েছে। মূলত পরিবেশকে (যার মধ্যে গৃহপালিত পশুও আছে) চিনতে, বুঝতে ও ভালবাসতে শেখানো হয়েছে আকর্ষণীয় ছবি ও চকচকে লেখায়। পরিবেশের সঙ্গে শিশুকে মাতিয়ে দেবার, ভালবাসা ও সহানুভূতি জাগানো সুষ্ঠু মন গঠন করার আর শব্দ ভাষায় দখল আনার সযত্ন প্রয়াস। শিশুরা বইগুলি পেলে মজা ও ফুরফুরে খুশিতে পাতার পর পাতা উল্টে যাবে। আর তাদের একটু সঙ্গে নিয়ে বসলে তো কথাই নেই। এ রকম বই আরও দরকার। বাংলাতেও। পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010712_kolkata.utf8</DOCNO>
<TEXT>


২৭ আষাঢ় ১৪০৮ বৃহস্পতিবার ১২ জুলাই ২০০১

আরও খবর

সুরবেক বিশ্বাস: ছ’মাসে প্রায় ৫০ লক্ষ টাকা খুইয়েছেন ছ’জন। ছিনতাই, রাহাজানি বা পঞ্চাশ লক্ষ ডাকাতি নয়। টাকার নিঃশব্দে, অগোচরে ওই টাকা শেয়ার উধাও, ধৃত ৮ মূল্যের শেয়ার উধাও হয়ে গিয়েছে কলকাতার বিভিন্ন ব্যাঙ্কে তাঁদের ডিম্যাট অ্যাকাউন্টগুলি থেকে।

স্টাফ ম্যালিগন্যান্ট রিপোর্টার:কলকাতা ম্যালেরিয়া শহরে ম্যালিগন্যান্ট বাড়ছে শহরে ম্যালেরিয়ায় আক্রান্তের সংখ্যা বাড়ছে। বুধবার বিধানসভায় স্বাস্থ্য দফতরের প্রতিমন্ত্রী প্রত্যুষ মুখোপাধ্যায় যে হিসাব দাখিল করেছেন তাতে এই তথ্য রয়েছে।

ভোর থেকে বর্ষণে বুধবার ভোর থেকে প্রবল বর্ষণে নগর জল থইথই ফের নাজেহাল কলকাতা। শহর ও শহরতলির বেশ কিছু এলাকাতে জলও জমে যায়। জল জমায় যানজটের কবলে পড়ে ভোগান্তি পোহাতে হয় অফিসযাত্রীদের: স্টাফ রিপোর্টার

খুনের কিনারায় ব্যর্থতা কবুল গোয়েন্দাপ্রধানের

সমাজসেবায় বাজাজ

নীতির স্বপ্ন সত্য

দোষারোপ, অজুহাত, রাস্তা কিন্তু যে-কে-সেই

‘কাজ নেই’, জঞ্জাল থেকে কার্যালয় বিদ্যুৎ,

সরাবে কেন্দ্রীয় বিশ্ব টেণ্ডার সংস্থা পুরসভার

জীবনের পরীক্ষায় জগন্নাথ ঘাটে বহুতল হতাশদের দিশারি ফুলবাজার বানাবে রাজ্য

টি ভি-তে নয়, ‘অমিতাভ স্যার’

এক্কেবারে সামনে আসছেন বুধবার


</TEXT>
</DOC>
<DOC>
<DOCNO>1010109_index.utf8</DOCNO>
<TEXT>
 
           ২৫ পৌষ ১৪০৭ মঙ্গলবার ৯
                   জানুয়ারি ২০০১

</TEXT>
</DOC>
<DOC>
<DOCNO>1010821_21cal11a.utf8</DOCNO>
<TEXT>
 ৫ ভাদ্র ১৪০৮ মঙ্গলবার ২১ অগস্ট ২০০১

দু’দল ছাত্রে হাতাহাতি যাদবপুরে স্টাফ রিপোর্টার ফি বৃদ্ধির প্রতিবাদ সহ নানা কারণে বিভিন্ন বিশ্ববিদ্যালয়ে ছাত্র-অসন্তোষ চলছেই। যাদবপুর বিশ্ববিদ্যালয়ে ছাত্র ভর্তিকে কেন্দ্র করে সোমবার দু’দল ছাত্রের মধ্যে বেশ এক দফা হাতাহাতি হয়। ডি এস ও-সহ কয়েকটি ছাত্র সংগঠন ফি বৃদ্ধির প্রতিবাদে ছাত্র ভর্তি বন্ধ রাখার দাবি জানায়। অন্য দিকে, এস এফ আইয়ের সমর্থকেরা ছিলেন ভর্তির পক্ষে। হাতাহাতির পরে দু’দলই থানায় অন্যদের নামে অভিযোগ জানায়। উভয় পক্ষেরই অভিযোগ, তাঁদের কয়েক জন সমর্থক আহত হয়েছেন। বিশ্ববিদ্যালয় চত্বরে এই অবস্থা দেখে ভর্তি হতে আসা বহু ছাত্র এবং তাঁদের অভিভাবকেরা ফিরে যান। তবে তার পরেও এই দিন কলা বিভাগে অন্তত ৭০ জন ছাত্রছাত্রী ভর্তি হয়েছেন বলে বিশ্ববিদ্যালয় প্রশাসন সূত্রের খবর। 

যাদবপুর বিশ্ববিদ্যালয়ের রেজিষ্ট্রার রজত বন্দ্যোপাধ্যায় জানান, এই দিন গোলমালের জন্য যে-সব ছাত্রছাত্রী ভর্তি হতে পারেননি, তাঁরা যেন সংশ্লিষ্ট বিভাগের প্রধানের সঙ্গে যোগাযোগ করেন। ভর্তির ব্যাপারে সহযোগিতা করতে উপাচার্য শিক্ষক-ছাত্র সবার কাছে আবেদন জানিয়েছেন। অবশ্য ছাত্র-বিক্ষোভের জেরে এই বিশ্ববিদ্যালয়ের বিজ্ঞান বিভাগে ছাত্র ভর্তি বন্ধ রয়েছে। 


</TEXT>
</DOC>
<DOC>
<DOCNO>1010719_binodan.utf8</DOCNO>
<TEXT>


 ৩ শ্রাবণ ১৪০৮ বৃহস্পতিবার ১৯ জুলাই ২০০১ 

 স্বাদ আহ্লাদ 

 আহা কী ‘আহারম’! রঞ্জন বন্দ্যোপাধ্যায় দেবগৃহের দরজায় রঙিন আলপনার সন্নতি। দরজা খুললেই গাঁদা আর চাঁপার অতীচ্ছ এষণা। দীয়ার সংশয়ী দীপ্তি, ফুলের গন্ধ, দেবালয়ের অন্দরমহলে ভরতনাট্যমের পূর্ণকাম বিলাস। ও-পারে এইমাত্র এসে ভিড়ল দু’টি মিশকালো নৌকো। দীপের আলো কাঁপছে কালো নৌকোর গোলুইয়ে সবুজ-সবুজ ডাবের চিকন অঙ্গে। সব মিলিয়ে যেন ছিপছিপে যুবতীর শরীর। এমন নৌকো কলকাতার ঘাটে এই প্রথম ভিড়ল, সৌজন্য ওবেরয় গ্র্যাণ্ড। 

 এক টুকরো দক্ষিণ ভারত, অভিলাষী, ইচ্ছুক, এখন গ্র্যাণ্ডের ‘ঘরানা’য়। শুধু রাত্রে। প্রথম রাতের এক যুবক এবং তার বান্ধবী টেবিলে অপেক্ষমান। ২২ জুলাই, রবিবার পর্যন্ত চলবে এই উৎসব। এবং জরুরি কথাটা হল, সম্পূর্ণ নিরামিষ দক্ষিণ ভারত। কাদের জন্য এই ‘আহারম’ উৎসব? ওবেরয় গ্র্যাণ্ডের কুণ্ঠাহীন ঘোষণা: 

 এক, পরিবার, প্রবীণ দম্পতি, রক্ষণশীল কলকাতা। 

 দুই, যাঁরা নিরামিশাষী, ব্রাহ্মণ, মাড়োয়ারি। 

 তিন, যাঁরা ভালবাসেন বাড়ির রান্নার মতো খানদানি দক্ষিণী অশন। 

 চার, যাঁরা শ্রাবণ মাসের উপোস মানছেন। 

 সম্পূর্ণ বেমানান আমি এই ‘বিশেষ’ পরিবহে। গিয়েওছিলাম অপ্রস্তুত অসময়ে। তবু, যে কনকদুহিতার সৌহার্দ্য-সম্মোহন আমাকে আটকে দিল, তিনি অনিশা সিংহ, গেস্ট রিলেশনস এক্সিকিউটিভ। আর যাঁর ইচ্ছুক তৎপরতা ছাড়া পৌঁছতেই পারতাম না, অসময়ের ‘আহারম’-এ, তিনি হ্যাণ্ডসাম যুবক ভার্গিস। প্লিজ টেবিল বুক করে ‘আহারম’ উৎসবে যাবেন (২৪৯-২৩২৩/২৪৯-০১৯১)। 

 ‘ঘরানা’র ‘আহারম’ অনন্য খাদ্যোৎসব। তামিলনাড়ু থেকে উড়িয়ে আনা হয়েছে পুরুষ শেফ ভিজি এবং মহিলা শেফ সরোজিনীকে। এঁদের নিজস্ব স্বাক্ষর কী বলুন তো? ‘‘দক্ষিণ ভারতে বিখ্যাত সব বাড়ির পার্টিতে এঁরাই রন্ধন এবং পরিবেশন করেন এক্সক্লুসিভ অশনসুখ। এবং, আরও প্রয়োজনীয় তথ্যটি হল, এঁরা রাঁধেন, দক্ষিণের দেবালয়ে, ইন্দ্রিয়প্রবণ দেবতাদের জন্যও।এঁরা স্বচ্ছন্দে এড়িয়ে যেতে পারেন পেঁয়াজ কিংবা রসুনের উগ্র অবদান। এঁরা রাঁধেন পেঁয়াজ-রসুন বর্জিত সেই সব দক্ষিণী পদ, যারা হয়নি বাণিজ্যবশ্য, যাদের ঘটেনি বর্ণময় ভুবনীকরণ। যেমন হাতে তৈরি সম্বর, রসম মশালা, আপ্পলম, আচার, বাড়িতে রোস্ট করা, গুঁড়ো করা কুর্গের কফি। আজই ডিনারে যাবেন নাকি ‘আহারম’ উৎসবে? সরোজিনী আর ভিজি আপনার সামনে আপনারই জন্য আপনার পছন্দের দক্ষিণী রুটি করে দেবেন। সেই সঙ্গে ওঁদেরই তৈরি চাটনি! 

 শুধু কি চাটনি! ‘আহারম’-এর পুরো ব্যাপারটা কিন্তু সত্যি মাথা ঘুরিয়ে দেওয়ার মতো: 

 প্রথম পাতে, লেমন রসম, অথবা জিরা মিলাগু রসম, অথবা, টোম্যাটো রসম, ৭০ টাকা। অথবা বারো-মশালার বা বারো রসের মাইশোর রসম, ৮০ টাকা। 

 দ্বিতীয় পাতে, উলাণ্ডু বণ্ডা, ৮০ টাকা, কিরাই বড়াই, ৮০ টাকা, সম্বর বড়াই, ৮০ টাকা, থেইর বড়াই, ১০০ টাকা। অর্থাৎ দ্বিতীয় পাতে ডাল। কিন্তু ডাল খাবেন কী ভাবে? কেন, সেভাই দিয়ে। কোকোনাট সেভাই, অর্থাৎ, নারকেল-রঞ্জিত স্টিমডরাইস। কিংবা নারকেলের রস-প্রাণিত প্লেন সেভাই। দাম যথাক্রমে ১৬০ এবং ১৮০ টাকা। 

 তৃতীয় পাতে, শুধু সবজি। যেমন, আভিয়াল, ১৮০ টাকা। উরুলাই পদিমাস, অর্থাৎ দক্ষিণী আলুভাতে। ১৫০ টাকা। শাক খাবেন? তা হলে কিরাই। সর্ষে আর লঙ্কা দিয়ে অসাধারণ রান্না। ১৫০ টাকা। রুটির সঙ্গে দারুণ। কপি চলবে? তা হলে অবশ্যই, মুট্টাকস কুতু। ১৪০ টাকা। আর যদি সবজি ভাজা খেতে চান, তা হলে, পারিপ্পু উসিলি। নারকেল তেলে স্টারফ্রাই, দাম ১৪০ টাকা। অনন্য সম্বর খাবেন ৮০ টাকা দিয়ে? তা হলে অর্ডার দিন শুধুই সম্বর। 

 এ বার কিছু জরুরি টিপস। ‘আহারম’-এ শুধু ভাতই পাওয়া যাচ্ছে ছ’রকম: পুলিওধারাই, থেংগাই সাধম, লেমন সাধম, বিসি বেল ভাত, জিরা মিলাগু সাধম, বগলা ভাত। দাম ১৪৫ থেকে ১৭০ টাকা। এক প্লেট করে সবগুলোই চেখে দেখবেন না কি? এ সুযোগ কলকাতায় আবার কবে পাবেন, কে জানে। 

 শেষ পাতে, পাল পায়সম, ৯০ টাকা। সক্করই পঙ্গল, ৯০ টাকা। আর দক্ষিণ ভারতের বিখ্যাত প্যানকেক, পাল বোলি, ১৪০ টাকা। 

 এখনও পেটে জায়গা আছে? তা হলে অবশ্যই বাদাম ক্ষীর। এবং অবশেষে একটি পরিতৃপ্তির ঢেঁকুর। হলই বা গ্র্যাণ্ড হোটেল। ভারতীয় তৃপ্তির উদ্গারের তো এখনও ভুবনীকরণ হয়নি। 

 ছবি: বিবেক দাস 


</TEXT>
</DOC>
<DOC>
<DOCNO>1010114_bidesh.utf8</DOCNO>
<TEXT>


হাতে ভোট গণনা রুখতে বুশের আর্জি নাকচ ভারতে আসতে চান হিলারি পরশু ক্লিন্টনের ভিয়েতনাম সফর ছবিতে বিদেশ


</TEXT>
</DOC>
<DOC>
<DOCNO>1010713_13cal4a.utf8</DOCNO>
<TEXT>
 ২৮ আষাঢ় ১৪০৮ শুক্রবার ১৩ জুলাই ২০০১

স্বর্ণশিল্পে পুরকর নিয়ে সুব্রত-প্রদীপ বিরোধ স্টাফ রিপোর্টার মেয়র সুব্রত মুখোপাধ্যায়ের বিরুদ্ধে ফের সরব হলেন তাঁরই পারিষদ প্রদীপ ঘোষ। পুরসভায় তৃণমূলের ক্ষমতা দখলের বর্ষপূর্তি, পার্কোম্যাট-বিতর্কের পরে প্রদীপ ঘোষের মেয়র-বিরোধী ভূমিকার কারণ স্বর্ণশিল্প। 

মেয়র-পারিষদ প্রদীপবাবু স্বর্ণ ব্যবসায়ীও। তিনি স্বর্ণশিল্প বাঁচাও কমিটির সক্রিয় সভাপতি। স্বর্ণ ব্যবসায়ীদের উপরে পুরকরের ‘বোঝা’ চাপিয়ে দেওয়ার অভিযোগ এনে প্রদীপবাবু কাঠগড়ায় দাঁড় করিয়েছেন পুরসভা তথা মেয়রকে। বৃহস্পতিবার তিনি জানিয়েছেন, ‘‘স্বর্ণশিল্প সম্পর্কে পুরসভার কোনও ধারণাই নেই। স্বর্ণ ব্যবসায়ীদের পুরকর কী হারে হওয়া উচিত কিংবা ওই ব্যবসায়ীদের ট্রেড লাইসেন্স কীসের ভিত্তিতে দেওয়া উচিত, সেই ব্যাপারেও পুরসভার কোনও ধারণা নেই।’’ পুরসভার মনোভাবের প্রতিবাদেই প্রদীপবাবুর নেতৃত্বে আজ, শুক্রবার থেকে স্বর্ণশিল্পে তিন দিনের ধর্মঘট শুরু হচ্ছে। প্রদীপবাবুর এই হুমকি-ধর্মঘটের জবাবে মেয়র সাফ জানিয়েছেন, ‘‘স্বর্ণশিল্পীদের এই ধর্মঘটের কাছে পুরসভা কোনও ভাবেই মাথা নোয়াবে না। ওরা যত দিন খুশি ধর্মঘট চালিয়ে যেতে পারে।’’ তাঁর শ্লেষোক্তি, ‘‘কর না-দিয়ে কোনও ব্যবসা হয় নাকি!’’ 

স্বর্ণশিল্প বাঁচাও কমিটির সভাপতি তথা মেয়র-পারিষদ প্রদীপ ঘোষ জানিয়েছেন, এই তিন দিনের মধ্যে পুরসভা বা সরকারের তরফে আলোচনার ব্যবস্থা না-হলে তাঁরা রাজ্য জুড়ে বৃহত্তর আন্দোলনের পথে যাবেন। এই দিন পুরসভায় বসেই প্রদীপবাবু জানান, নতুন ভাড়াটিয়া আইনটি শুধু অযৌক্তিক নয়, রীতিমতো ‘তুঘলকি’-ও। তিনি বলেন, কোনও আইনেই ভাড়াটিয়াকে উচ্ছেদ করা যায় না। শুধু ভাড়াটিয়া আইন নয়, পুরসভার স্বাস্থ্য বিভাগ স্বর্ণশিল্পীদের ব্যবসার ক্ষেত্রে যে-স্বাস্থ্যবিধি বেঁধে দিয়েছে, প্রদীপবাবুর ভাষায়, সেটিও খুব একটা যুক্তিসঙ্গত নয়। কারণ, কলকাতা ও শহরতলির সোনার দোকানগুলিতে এই বিধি মেনে কাজ করা সম্ভবপর নয়। তাঁর বক্তব্য, বহু সোনার দোকানেই সোনা গলানোর কাজ করা হয় না অথচ পুরসভা ও দূষণ নিয়ন্ত্রণ পর্ষদ ওই দোকানগুলিতেও দূষণ নিয়ন্ত্রক ব্যবস্থা নেওয়ার নির্দেশ দিয়েছে। প্রদীপবাবুর অভিযোগ, অনেক ক্ষেত্রে দূষণ নিয়ন্ত্রণ পর্ষদের নির্দেশ অনুযায়ী ব্যবসায়ীরা তাঁদের ছোট্ট ঘরে দূষণ নিয়ন্ত্রণের জন্য ছোট জলাধার তৈরি করলেও ‘ম্যালেরিয়া ছড়াবে’ এই অজুহাতে পুর-কর্তৃপক্ষ তা ভেঙে দিয়েছেন। সোনার কারবারিরা তাঁদের দোকানে জমে ওঠা আবর্জনাও প্রতি মাসে বিক্রি করে থাকেন। পুরসভা তার উপরেও করের বোঝা চাপিয়েছে বলে তিনি জানান। 

দূষণ নিয়ন্ত্রণ পর্ষদ জানিয়েছে, কোনও রকম দূষণ প্রতিরোধক যন্ত্র না-বসালে সোনাপট্টির ব্যবসা চলতে দেবে না তারা। ১৯৯৬ সাল থেকে পর্ষদ এ ব্যাপারে স্বর্ণ ব্যবসায়ীদের সতর্ক করে আসছিল। কিন্তু তাঁরা কোনও রকম কর্ণপাত না-করায় এখন পর্ষদের কড়া মনোভাব দেখানো ছাড়া আর কোনও পথ নেই। 


</TEXT>
</DOC>
<DOC>
<DOCNO>1011116_16khela4a.utf8</DOCNO>
<TEXT>
 ৩০ কার্তিক ১৪০৮ শুক্রবার ১৬ নভেম্বর ২০০১

সচিন ছাড়া কাউকে ভয় নেই: নাসের সংবাদসংস্থা  মুম্বই 

মার্ক বুচারের (বাঁদিকে ) সঙ্গে অনুশীলনে নাসের হুসেন। মুম্বইয়ে।  এ এফ পি ইংল্যাণ্ড অধিনায়ক নাসের হুসেন জানিয়ে দিয়েছেন ভারত সফরে তাঁরা সচিন তেণ্ডুলকর ছাড়া আর কাউকেই ভয় পাচ্ছেন না। পাশাপাশি তিনি আশা করেছেন নবীন ক্রিকেটারদের নিয়ে গড়া তাঁর দল খুব তাড়াতাড়িই ভারতের গরমের সঙ্গে মানিয়ে নিতে পারবে। 

আজ হুসেন বলেছেন, ‘‘লোকে ভাবতে পারে আমরা অনভিজ্ঞ দল। কিন্তু শেষ পর্যন্ত এই ব্যাপারটা আমাদের পক্ষে যেতে পারে।’’ নাসের হুসেনের নেতৃত্বেই উপ-মহাদেশের মাটিতে এসে পাকিস্তান এবং শ্রীলঙ্কাকে হারিয়ে গিয়েছিল ইংল্যাণ্ড। সে কথা মনে করিয়ে দিয়ে তিনি বলছেন, ‘‘পাকিস্তান এবং শ্রীলঙ্কার স্পিনারদের আমরা যে ভাবে খেলেছি, এখানেও সেই ভাবেই খেলব।’’ চেন্নাই বংশোদ্ভূত ইংল্যাণ্ড অধিনায়ক জানাচ্ছেন, তাঁর বাবা শেষ টেস্টের সময় বাঙ্গালোরে আসতে পারেন। 

ভারতের মাটিতে ২৪ ঘণ্টার বেশি কাটানোর পর নিরাপত্তা ব্যবস্থা নিয়ে সন্তুষ্ট ইংল্যাণ্ড। সব কিছু দেখে ই সি বি ঠিক করেছে, তাদের কোনও কর্তাকে দলের সঙ্গে ভারতে না রাখলেও চলবে। তবে তারা দলের সঙ্গে দু’জন নিরাপত্তারক্ষী নিয়ে এসেছে। এই দুই নিরাপত্তারক্ষী সারাক্ষণ সাদা পোশাকে দলের সঙ্গে থাকবেন। গত কাল ইংল্যাণ্ডের ক্রিকেটাররা হোটেলে ঢুকে যাওয়ার পর এই দু’জনকে দীর্ঘক্ষণ লবিতে বসে থাকতে দেখা যায় বলে জানিয়েছে একটি ওয়েবসাইট। 

এই মুহূর্তে দলের সঙ্গে আছেন ই সি বি-র ডিরেক্টর অব ক্রিকেট অপারেশনস জন কার। তিনি স্পষ্ট বলছেন, ‘‘ক্রিকেটাররা অবশ্যই বাইরে যেতে পারবে। কিন্তু ওদের সারাক্ষণ চোখে চোখে রাখা হবে। দিনের শেষে কেউ যদি আমাদের এসে বলে, নিরাপত্তা নিয়ে খুব বাড়াবাড়ি করা হচ্ছে, তা হলে আমরা খুশিই হব। কিন্তু কেউ যদি বলে, অমুক জায়গায় নিরাপত্তা ব্যবস্থা ঠিক ছিল না, তা হলে চিন্তার কথা হবে।’’ 

জবাব দিচ্ছে শ্রীলঙ্কা: গলের খবর, ওয়েস্ট ইণ্ডিজের প্রথম ইনিংসে করা ৪৪৮ রানের জবাবে বড় ইনিংসের দিকে এগোচ্ছে শ্রীলঙ্কাও। প্রথম টেস্টের তৃতীয় দিনের শেষে তাদের রান ৩ উইকেটে ৩৪৩। বাঁ-হাতি কুমার সঙ্ঘকরা করলেন জীবনের দ্বিতীয় টেস্ট সেঞ্চুরি। দিনের শেষে তিনি ১২৬ রানে অপরাজিত। শতরান থেকে মাত্র এক রান আগে রান আউট হয়ে গেছেন মাহেলা জয়বর্ধনে (৯৯), একটি অবাস্তব সিঙ্গলস নিতে গিয়ে। তিনি খেলেছেন ১৩৩ বল, চার মেরেছেন ১৩টি। সঙ্ঘকরা ও জয়বর্ধনে তৃতীয় উইকেটে জুড়েছেন ১৬২ রান। দিনের শেষে ব্যাট করছেন রাসেল আর্নল্ড (১৮)। শ্রীলঙ্কা অধিনায়ক সনৎ জয়সূর্য (২৫) কম রানে আউট হলেও আতাপাত্তু (৬১) কিন্তু ভাল রানই পেয়েছেন। ডিলন ও রামনারায়ণ একটি করে উইকেট পান। 

জাতীয় গেমসে বাংলার টেনিস দল: পঞ্জাবে আসন্ন জাতীয় গেমসে বাংলার টেনিস (পুরুষ) দলের প্রতিনিধিত্ব করবেন ধ্রুব কুমার, বিনোদ সেওয়া, চন্দ্রেশ প্রসাদ সিংহ, হর্শেদ মেটা। মেয়েদের দলে সুযোগ পেয়েছেন রেগিনা পারেখ, প্রিয়াঙ্কা পারেখ, রাগিনী বিমল। কোচ: সায়নদেব চক্রবর্তী। 

হয়েছে/ হবে 

রামপুরহাট জেন্দুর জনকল্যাণ সমিতি পরিচালিত সন্দীপ স্মৃতি টুর্নামেন্টে চ্যাম্পিয়ন হয়েছে জেন্দুর জনকল্যাণ সমিতি। রানার্স হোরিওকা সরস্বতী মন্দির। 

সল্টলেক পূর্বাচল সেন্ট্রাল কমিটির আয়োজনে সারা বাংলা কনট্রাক্ট ব্রিজ ১৭-১৮ নভেম্বর। পুরস্কার মূল্য ৩০ হাজার টাকা। 


</TEXT>
</DOC>
<DOC>
<DOCNO>1010203_aaj.utf8</DOCNO>
<TEXT>


২০ মাঘ ১৪০৭ শনিবার ৩ ফেব্রুয়ারি ২০০১

আপনার আজকের দিনটি

দিনপঞ্জিকা

আবহাওয়া


</TEXT>
</DOC>
<DOC>
<DOCNO>1010108_din.utf8</DOCNO>
<TEXT>
 ২৪ পৌষ ১৪০৭ সোমবার ৮ জানুয়ারি ২০০১

আপনার আজকের দিনটি সব্যসাচী 

মেষ: বৈষয়িক আলোচনার সময়ে সতর্ক হবেন, অন্যথায় বাক্যদোষে ক্ষতি। হার্নিয়া ও হাইড্রোসিল ক্লেশদায়ক হতে পারে। গবেষণায় সাফল্য। 

বৃষ: দৈহিক দুর্বলতা, সম্মান ও সম্পত্তি বিষয়ে সচেতনতা। দাম্পত্য জীবনে নৈরাশ্য ও সস্ত্রীক দূরযাত্রা। গৃহবাহনাদি সম্পত্তি ক্রয়। 

মিথুন: ভ্রাতা-ভগিনীর সঙ্গে সম্পর্কের উন্নতি। শ্লেষ্মাধিক্য ও বক্ষঃপীড়া। কর্মক্ষেত্রে মানাবনতি। 

কর্কট: পিতা ও পিতৃস্থানীয় ব্যক্তির স্বাস্থ্যচিন্তা। কর্মে সাহস ও নতুন উদ্যম। বাক্যে মাধুর্য ও কাব্যগীত চর্চা। 

সিংহ: লিভারের দুর্বলতা, জণ্ডিস হতে পারে। সোজা স্পষ্ট কথায় কাজ হতে পারে। পারিবারিক অসন্তোষ। 

কন্যা: দুঃসাহস ও হঠকারিতা পরিত্যাজ্য। মাথাধরা ও চোখের অসুখ। ভাগ্যবিড়ম্বনার জন্য বদলি ও কর্মোন্নতি বিলম্বিত। 

তুলা: ভিটামিনের অভাব ও দৈহিক দুর্বলতা। উপার্জন বৃদ্ধি ও প্রিয়জনের শুভ বিবাহ। শ্লেষ্মাধিক্য, স্নায়ুপীড়া ও স্পণ্ডিলাইটিস। 

বৃশ্চিক: উচ্চ স্থান থেকে পতন ও জলভয়। মাথায় আঘাত ও শ্বাসযন্ত্রের অপক্রিয়া। কর্মক্ষেত্রে সাফল্য ও কিঞ্চিৎ আয় বৃদ্ধি। 

ধনু: স্নায়ুপীড়া ও পাদপীড়ায় ক্লেশ। কর্মপ্রতিভার বিকাশ ও বিশিষ্ট ভাগ্যোদয়। সন্তানের উন্নতিতে সুখী। 

মকর: বুদ্ধিবিভ্রম ও উদরপীড়ায় ক্লেশ। কোমল হৃদয়বৃত্তি ও পরোপকারের চেষ্টা। একাধিক কর্মোপায়ে আয় বৃদ্ধি। 

কুম্ভ: শ্লেষ্মাধিক্য ও বক্ষঃপীড়ায় ক্লেশ। কোনও জ্ঞাতি বা বন্ধু বিষয়ে সংশয়। দাম্পত্য জীবনে শান্তি ও ব্যবসা সূত্রে ভাগ্যোদয়। 

মীন: দ্রুত দেহারোগ্য ও শত্রুর সঙ্গে সন্ধি। মকদ্দমায় জয়লাভ, আর্থিক ও বৈষয়িক অবস্থার উন্নতি। কর্মক্ষেত্রে ভাগ্যবিড়ম্বনা ও সংঘাত। 


</TEXT>
</DOC>
<DOC>
<DOCNO>1010718_aj-kol.utf8</DOCNO>
<TEXT>


২ শ্রাবণ ১৪০৮ বুধবার ১৮ জুলাই ২০০১

তিনি আইনমন্ত্রী বলেন যখন কিছুই করতে পারবেন না, তখন তিনি পদত্যাগ করুন।

তাপস রায়

কলকাতা হাইকোর্টে মামলা জমে যাওয়ায়

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

ল্যান্সডাউন: আলু ৭, পটল ৮, বেগুন ১২, চৌসা আম ২০, দশেরি ২০, ল্যাংড়া ২০, সুর্মা ফজলি ১২, আনারস ১৫, কাটা পোনা ৮০, ইলিশ ১২০, গলদা চিংড়ি ২৮০। লেক মার্কেট: আলু ৭, পটল ১০, বেগুন ২২, টমাটো ২৫, ঝিঙে ১০, লাউ ৮, দশেরি আম ২০, ল্যাংড়া ২৫, কাটা পোনা ৮০, ছোট ইলিশ ৭০, ভেটকি ১৪০। বাগবাজার: আলু ৭, পটল ১০, বেগুন ১৪, দশেরি আম ২৫, ল্যাংড়া ২০, কাটা পোনা ৭০, ইলিশ ১৬০। হগ মার্কেট: আলু ৭, পটল ১০, বেগুন ২০, দশেরি আম ৩০, ল্যাংড়া ২৫, অষ্ট্রেলিয়ার আপেল ৯০, কাটা পোনা ৬৫, ইলিশ ১৪০, গলদা চিংড়ি ২৫০। কলেজ ষ্ট্রিট: আলু ৭, পটল ১২, বেগুন ২০, ঝিঙে ১২, ল্যাংড়া আম ২৫, দশেরি ২২, সুর্মা ফজলি ১৫, আপেল ৮০, কাটা পোনা ৯০, পার্শে ১৫০, ইলিশ ২০০। মানিকতলা-কাঁকুড়গাছি: আলু ৭, পটল ১০, বেগুন ১৫, ঝিঙে ১২, ল্যাংড়া আম ২০, আনারস ৩০, কাটা পোনা ১০০, ইলিশ ২০০।

আজ জন্মদিন হলে পুলকরঞ্জন দেব শুভ সংখ্যা: ১, স্বাস্থ্য ৪, ৮, ৯। মোটামুটি ভাল শুভ দিন: রবি, থাকবে। তবে, সোম, ও মাত্রাতিরিক্ত বৃহস্পতিবার। পরিশ্রম করবেন শুভ রঙ: না। অন্যের সোনালি, হলুদ ও সমালোচনা করা, কমলা। অল্পেই শুভ রত্ন: উত্তেজিত হওয়া চুনী, পান্না, থেকে বিরত ও মুনস্টোন। থাকুন। উচ্চপদস্থ সরকারি কর্মচারী, চিকিৎসক, পুস্তক ব্যবসায়ী, ইঞ্জিনিয়ার ও রাজনীতিবিদদের পক্ষে অর্থকরী সম্ভাবনা শুভ। প্রিয়জনের বিবাহে শুভ যোগাযোগ। দাম্পত্য প্রীতি ও পারিবারিক শান্তি বৃদ্ধি। উচ্চতর বিদ্যার্জন ও গবেষণায় সাফল্য। সন্তানের শিক্ষাগত সাফল্যে সুখ। আপনিও পারেন শহরকে আরও সুন্দর করতে আপনারও অনেক কিছু করার আছে।

ম্যানহোলে ঢাকনা নেই? এখনই ফোন করুন ২১৬-১১৬০ অথবা ৫৪১-৪৪৯১-এ। রাস্তার আলো অকারণে জ্বলছে? জানান ২৪৪-০৫৬০ অথবা ৫৬৩-১৮৪৫-এ। খাবারে ভেজাল দেওয়ার কোনও ঘটনা নজরে এলেই জানিয়ে দিন ২২৬-৮৮৯৭-এ। কেউ কি পুকুর বা জলা ভরাট করার চেষ্টা করছে? খবর দিন ২৪৪-৫০০৪, ২৪৪-৭৬০৬, ২৪৪-৬০১৫, ২৪৪-২৩৬৫, ২৪৪-২৭৪৮ অথবা স্থানীয় থানায়। ৫০ বছর আগে তদন্তের দাবী

মহাশয়, বরাহনগর মিউনিসিপ্যালিটির এলাকাভুক্ত লক্ষাধিক নাগরিকের গুরুত্বপূর্ণ সমস্যা সম্বন্ধে জাতীয় সরকার সম্যক অবহিত হইয়াও বৎসরাবধি কোন নির্দেশ প্রদান করিতে সমর্থ হন নাই। ১৯৫০ জুন হইতে সংবাদপত্র মারফৎ ও কতিপয় জনসভা দ্বারা মিউনিসিপ্যালিটির যাবতীয় তথ্য যথাযথ প্রকাশিত হইয়াছে। পুনঃ করবৃদ্ধির তীব্র প্রতিবাদ, সরকার কর্তৃক তদন্ত কমিটি গঠন ও মিউনিসিপ্যাল কমিশনারগণের পদত্যাগ দাবীর প্রস্তাব গ্রহণ করিয়া বিগত ৬ই আগষ্ট ১৯৫০ তারিখে এই সম্পর্কে একটি সভা অনুষ্ঠিত হয়। পশ্চিমবঙ্গের মুখ্যমন্ত্রী, স্বায়ত্তশাসন বিভাগের ভারপ্রাপ্ত মন্ত্রী, প্রেসিডেন্সী বিভাগের কমিশনার, ২৪ পরগণার জেলা ম্যাজিষ্ট্রেট ও ব্যারাকপুরের সাবডিভিসনাল অফিসারের নিকট উপরোক্ত প্রস্তাবসমূহ প্রেরণান্তে একটি তদন্ত কমিটি গঠনের জন্য অনুরোধ করা হয়। কিন্তু এক মাসের মধ্যেও কোন সিদ্ধান্ত হয় না। তাই স্বায়ত্তশাসন বিভাগস্থ মন্ত্রী মহাশয়ের নিকট বিভাগীয় সক্রিয়তার অভাবের উল্লেখ করিয়া মিউনিসিপ্যালিটির অপ্রীতিকর অবস্থার অবসানের জন্য অনুরোধ করা হয়। কিন্তু সরকার তদন্তের চূড়ান্ত সিদ্ধান্ত কেন করিতে পারিতেছেন না? ইতিভবদীয় শ্রীপূর্ণচন্দ্র বসু।

লীগ ফুটবল

প্রথমবারের ন্যায় লীগের দ্বিতীয়বারেও ভবানীপুর দল রাজস্থান দলকে পরাজিত করিয়াছে। ভবানীপুর দল এই দিনে রাজস্থান দলকে ২১ গোলের ব্যবধানে পরাজিত করিয়াছে।

-আনন্দবাজার পত্রিকা, ১৮ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010718_kolpic.utf8</DOCNO>
<TEXT>


 স্মৃতির শোভা: তথ্যচিত্র হচ্ছে শোভা সেনকে নিয়ে। পরিচালক নীলাঞ্জনা ঘোষ প্রবীণ এই অভিনেত্রীর অভিনয় জীবনের সূত্র ধরে আই পি টি এ, পি এল টি এবং ওই সময়ের থিয়েটারের ইতিহাস তুলে ধরার চেষ্টা করছেন। পি এল টি-র কিছু বিখ্যাত নাটকের দৃশ্য পুনরাভিনয় করে দেখানো হবে নীলাঞ্জনার তথ্যচিত্রে। টালিগঞ্জে উৎপল দত্তের বাড়িতে ‘তিতুমির’ নাটকের সেট তৈরি করে মঙ্গলবার তথ্যচিত্রের জন্য ‘জঞ্জালি’র ভূমিকায় এক টুকরো অভিনয় করলেন শোভা। ৭৯ বছরের এই অভিনেত্রী এখনও দাপিয়ে অভিনয় করেন। তাঁর নতুন নাটক ‘ক্ষমা করব না’। অবশ্যই তিনি প্রধান চরিত্র। পি এল টি এই প্রথম একটি নাটক প্রযোজনা করছে, যেটি উৎপল দত্তের রচনা নয়।  অশোক মজুমদার 


</TEXT>
</DOC>
<DOC>
<DOCNO>1010710_binodan.utf8</DOCNO>
<TEXT>


 ২৫ আষাঢ় ১৪০৮ মঙ্গলবার ১০ জুলাই ২০০১ 

 ঘরে বাইরে সামাজিক দায়বদ্ধতার শিল্পনিলয় রঞ্জন বন্দ্যোপাধ্যায় এমন একটা ‘ব্যাপার’ যে কলকাতায় গত ন’বছর ধরে ক্রমান্বিত, তা অনেকেই জানেন না। এই বিদগ্ধ ‘ব্যাপার’টির উদ্দেশ্য, আমাদের শরীর ও মনের পুষ্টি ও সৌষম্য। তৈরি হয়েছিল অনুশীলা বসুর প্রাসঙ্গিক প্রেরণায়। ‘‘এ শহরে আরও একটা নাচগানের স্কুল করা আমার উদ্দেশ্য ছিল না। আমি করতে চেয়েছিলাম এমন একটা প্রতিষ্ঠান, প্রাত্যহিক শহুরে জীবনে যার প্রাসঙ্গিকতা অনেক বেশি প্রসারিত। নাচগানের সঙ্গে আঁকা, আবার নানা রকম সাংস্কৃতিক চর্চার সঙ্গে টেবিল টেনিস, সব এক সঙ্গে একটা বাড়ির মধ্যে আমি কলকাতাকে দিতে চেয়েছি’’ বললেন অনুশীলা, একদা কলকাতার টেবিল টেনিস চ্যাম্পিয়ন। ‘‘এখন অবশ্য আমাকে দেখে বোঝার উপায় নেই আমি টেবিল টেনিস খেলতাম,’’ বলেই হেসে ফেললেন ‘কলাভৃৎ’-এর প্রতিশ্রুত প্রণেতা। ‘কলাভৃৎ’ নামটা অনুশীলারই দেওয়া। ‘‘বিশুদ্ধ সংস্কৃত নাম। ডিকশনারি দেখতে দেখতে শব্দটা পেয়ে গিয়েছিলাম। শব্দটার অর্থ, যা কলাকে ধারণ করে। তবে মাঝেমধ্যে কিছু চিঠি আসে ‘কলাভূত’ নামে।’’ অনুশীলা গম্ভীর কথার মধ্যেও হাসিখুশি। 

 ৫১/১বি বণ্ডেল রোডে (কলকাতা-৭০০ ০১৯) কলাভৃৎ-এর বাড়িতে উঠতে উঠতে মুগ্ধ হয়েছি এই শিল্পসংস্থার দেওয়াল-রূপায়ণ দেখে। একতলা থেকে তিনতলা, সারাক্ষণ দেওয়ালে পটচিত্রের সাবলীল প্রবাহ। ‘‘পটুয়াদের দিয়ে করিয়েছি। পটের রঙে যে উজ্জ্বলতা আছে এবং সেই সঙ্গে পটচিত্রের সারল্য, সেটাই বোধ হয় কলাভৃৎ-এর নির্যাস। তবে দুঃখের বিষয় সিঁড়িতে ওঠা-নামার সময় অনেকেই, বিশেষ করে বাচ্চারা দেওয়ালে হাত লাগায়। বারণ করে কোনও লাভ নেই। তাই অন্য উপায় নিয়েছি।’’ অনুশীলার স্বাভাবিক ভদ্রতা, নম্রতা তাঁকে বেতের ডালার নির্বাক শান্ত সাহায্য নিতে বাধ্য করেছে। যেখানে যেখানে দেওয়ালে ছোটদের-বড়দের হাত পড়তে পারে, সেখানেই একটি করে পটচিত্রে উজ্জ্বল বর্ণময় ডালা। ‘‘আমাদের অভ্যাস দেওয়াল ধরে ওঠা। ডালা ধরে ধরে তো নয়। তাই বেঁচে গেছি,’’ অনুশীলার হাসি। অনুশীলা বসুর সহজ সাবলীল সামাজিক দায়িত্ববোধ এবং তাঁর প্রাশ্নিক শিল্পানুরাগ, এই দুইয়ের স্পন্দিত সংশ্লেষই কলাভৃৎ-এর প্রাণভ্রমর। ‘‘শিল্পকে আমি জীবনের সমস্যার সঙ্গে জড়িয়েই উপলব্ধি করার চেষ্টা করি। তাই কলাভৃৎ শুধুমাত্র নাচগান করার, শিল্পচর্চার জায়গা নয়। কলাভৃৎ-এর একটা নির্দিষ্ট সামাজিক ভূমিকা আছে। যেমন আমরা চাই পুরনো ক্যালেণ্ডার। এবং খুব ভাল আর্ট পেপারে ছাপা ক্যালেণ্ডারের থেকে সাধারণ কাগজে ছাপা ক্যালেণ্ডারেই আমাদের বেশি আগ্রহ। কেউ যদি ফোন করে জানান (২৪৭-৩০৫২/২৪০-৫৯৫১/২৪০-৬৬৬০) পুরনো ক্যালেণ্ডার পাঠাচ্ছেন, আমরা যে কী খুশি হই। কেন জানেন? ক্যালেণ্ডারের উল্টো দিকের খালি পাতা দিয়ে আমরা খাতা তৈরি করে অনেকগুলি সংস্থাকে পাঠাই ছাত্রছাত্রীদের মধ্যে বিলি করার জন্য,’’ জানালেন অনুশীলা। 

 শুধু পুরনো খাতা নয়, পুরনো গানের রেকর্ডেও কলাভৃৎ-এর উদ্যোগী আগ্রহ। ‘‘যারা পুরনো রেকর্ড আলমারির মাথায়, খাটের তলায় ডাম্প করে দিয়েছেন, কিংবা কোথায় এই সব ফেলবেন ভেবে পাচ্ছেন না, তাঁদের কাছ থেকে আমরা পুরনো রেকর্ড সংগ্রহ করে একটা লাইব্রেরি করে ফেলেছি।’’ কলাভৃৎ যে এই ভাবে ক্রমশ প্রসারিত হতে পারছে, তা সম্ভবই হত না এই প্রতিষ্ঠানের বাড়িটি ছাড়া। ‘‘বাড়িটা আমার শ্বশুরবাড়ির। ওটা হাতে ছিল বলেই তো কলাভৃৎ করতে পেরেছি। না হলে কলাভৃৎ স্বপ্ন হয়েই থাকত,’’ অকপটে বললেন অনুশীলা। নিজের মনের মতো করেই কলাভৃৎ-এর বাড়িটা সাজিয়েছেন তিনি। ‘‘এখন বর্ষাকাল, তাই অঙ্গসজ্জায় এত গাছ, এত সবুজ ব্যবহার করেছি। যাঁরা ছাত্রছাত্রীদের সঙ্গে আসেন, তাঁদের বসবার জায়গাটা কুঁড়েঘরের মতো করে সাজিয়েছি।’’ মুখোস ভালবাসেন অনুশীলা। কত রকমের মুখোস তাঁর সংগ্রহে। কলাভৃৎ-অন্দরসজ্জার মুখোস-ঋদ্ধি দেখার মতো। ‘‘আমাদের দু’টো দরজা দেখেছেন?’’ সত্যি তো! সেখানেও পটচিত্র। একটির গায়ে পটের কলকাতা। অন্যটির গায়ে কলাভৃৎ-এরই বিচিত্র কর্মযজ্ঞ, পটের ছবিতে। 

 এই কর্মযজ্ঞের কিঞ্চিৎ আভাস দেওয়া যেতে পারে এখানে। জরুরি কথাটা হল, ভাল থাকার এবং ভাল রাখার প্রতিষ্ঠান হিসেবে ‘কলাভৃৎ’ নিজের মধ্যে আটকে পড়েনি। আপাত ভাবে নাচ, গান, আঁকা, তবলা, আবৃত্তি, সিনথেসাইজার এই সব শেখার সংস্থা এটা। কিন্তু যোগব্যায়াম, টেবিল টেনিস, এ সবও তো আছে। উচ্চাঙ্গ সঙ্গীত যেমন শেখানো হচ্ছে, তেমনই রবীন্দ্রসঙ্গীতও। ওড়িশি বা কথক নাচের পাশাপাশি সিনথেসাইজার। পাশাপাশি আঁকাও শিখছেন অনেকে। শরীর এবং মন একই সঙ্গে চর্চিত অনুশীলার শিল্পনিলয়ে। ‘‘এখানে শিখতে গেলে মাসিক খরচ ৩৫ থেকে ৮০ টাকা।’’ এই কারণেও কলাভৃৎ-এর প্রিয়তা ক্রমশ বাড়ছে। কলাভৃৎ আরও একটা রবীন্দ্রসঙ্গীত জরুরি কাজ করেছে সাধিকা প্রচারবিমুখ রেজওয়ানা ভাবেই। পর পর চৌধুরী (বন্যা)। কয়েকটি ওয়ার্কশপ: আরও একটি আয়োজনে এই সুশীলিত ওয়ার্কশপে সংস্থা। প্রথম স্বয়ং সংযুক্তা ওয়ার্কশপ বা পাণিগ্রাহী। ‘কর্মবিপণি’ তার পর জীবনের কণিকা প্রথম বন্দ্যোপাধ্যায়ের ‘কর্মশালা’টি সঙ্গে। আর একটি কলাভৃৎ-এরই ওয়ার্কশপ আয়োজনে কলাভৃৎ-এর আয়োজনে পরিচালনা করলেন পরিচালনা করেন মান্না দে। বাংলাদেশের ‘‘ভবিষ্যতে আশা ভোঁসলেকে নিয়ে ওয়ার্কশপ করার ইচ্ছে আছে’’, বললেন অনুশীলা। তার পর একটু থেমে, ‘‘অনেক কিছুই তো করার ইচ্ছে আছে। কিন্তু খরচটাই বড় সমস্যা। কোনও কিছু ভাল ভাবে করতে গেলে টাকা লাগে। তাই অনেক কিছুই স্বপ্ন থেকে গেছে এখনও পর্যন্ত।’’ কলা অনুষ্ঠানের মঞ্চসজ্জায় যে শিল্পিত উদ্ভাবনা আমরা দেখেছি বার বার, তা সত্যই ব্যয়বহুল। রেজওয়ানার অনুষ্ঠানে রবীন্দ্রসদনের মঞ্চের প্রেক্ষাপটে ভিক্টোরিয়া মেমোরিয়াল। আর মান্না দে-র অনুষ্ঠানে মঞ্চে তাঁর নিজের বসার ঘর, যেখানে টাঙানো তাঁর বিখ্যাত গায়ক কাকা কৃষ্ণচন্দ্র দে-র ছবি। 

 কলাভৃৎ-এর আগাগোড়াই ‘আর্ট’। অনুশীলা তাঁর সংস্থা সম্পর্কে কিছু তথ্য পাঠিয়েছিলেন আমার কাছে। পুরনো খবরের কাগজের তৈরি একটা চমৎকার ব্যাগের মধ্যে হাতে তৈরি কাপড়ের এক অভিনব ফাইলের মধ্যে কয়েকটি হাতে লেখা পাতা। উদ্ভাবনা, সুরুচি, শ্রম এবং শৈল্পিক দক্ষতা কলাভৃৎ-এর এই অন্তর্বার্তা ফুটে উঠেছে ওই খবরের কাগজের ব্যাগ এবং কাপড়ের ফাইলটির মধ্যে কত সহজে! 

 ছবি: দেবাশিস রায় 


</TEXT>
</DOC>
<DOC>
<DOCNO>1010101_1raj1.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সংঘর্ষ প্রতিরোধে হুগলিতে সব দলের কাছ থেকে অস্ত্র উদ্ধারে বুদ্ধের নির্দেশ প্রসূন আচার্য  বলাগড় রাজনৈতিক সংঘর্ষ বন্ধ করতে হুগলি জেলায় সব দলের কাছ থেকে অস্ত্র উদ্ধার করার জন্য পুলিশ-প্রশাসনকে নির্দেশ দিলেন মুখ্যমন্ত্রী বুদ্ধদেব ভট্টাচার্য। রবিবার চুঁচুড়ায় জেলা পুলিশ-প্রশাসনের সঙ্গে বৈঠকে তিনি বলেন, ‘‘দলমত নির্বিশেষে অস্ত্র উদ্ধার করুন।’’ মুখ্যমন্ত্রী হিসাবে প্রথম এই জেলা সফরে এসে রাজনৈতিক সংঘর্ষ বন্ধ করার জন্য সব দলের কাছ থেকে অস্ত্র উদ্ধারের গুরুত্ব পুলিশ-প্রশাসনকে বোঝানোই ছিল বুদ্ধবাবুর অন্যতম কাজ। আরামবাগ-গোঘাটে শান্তি ফেরাতে এক জন অতিরিক্ত পুলিশ সুপার-সহ অতিরিক্ত পুলিশ মোতায়েনের প্রস্তাব মেনে নিয়ে বুদ্ধবাবু পুলিশ-প্রশাসনের কর্তাদের বোঝালেন, তাঁর সদিচ্ছা আন্তরিক। 

বুদ্ধবাবু জানান, জেলায় শান্তি ফেরাতে বিভিন্ন দলের সঙ্গে পুলিশের আলোচনার পাশাপাশি দলগুলির নিজেদের মধ্যে বৈঠকের ব্যাপারেও প্রশাসনকে উদ্যোগী হতে হবে। বেআইনি অস্ত্র বেশি মজুত করেছে কারা? জবাবে তিনি বলেন, ‘‘সম্প্রতি আরামবাগে অস্ত্র উদ্ধার হয়েছে তৃণমূলের ডেরা থেকে।’’ কিন্তু তৃণমূল নেত্রী মমতা বন্দ্যোপাধ্যায়ের করেছেন, আপনাদের দলের লোকেদের হাতে অস্ত্র থাকলেও তাদের ধরা হচ্ছে না। আপনি কী বলেন? বুদ্ধবাবু বলেন, ‘‘নির্দিষ্ট অভিযোগ থাকলে আমাকে দিক। নিশ্চয় ব্যবস্থা নেওয়া হবে।’’ 

চুঁচুড়ায় সংক্ষিপ্ত সংবর্ধনাসভার পরে মুখ্যমন্ত্রীর জনসভা ছিল বলাগড়ের জিরাট কলেজ ময়দানে।। পথের দু’পাশে তৃণমূলের পতাকা দেখতে দেখতে বুদ্ধবাবু জিরাটে পৌঁছন। শেরপুরে শ’খানেক তৃণমূল-সমর্থক কালো পতাকাও দেখান। তাঁদের স্লোগান ‘সন্ত্রাসের নায়ক বুদ্ধদেব ফিরে যাও’। এই নিয়ে ভীষণ বিব্রত হয়ে পড়ে পুলিশ। তবে প্রশ্ন করা হলে বুদ্ধবাবু হেসে বলেন, ‘‘আমিও দেখলাম আপনাদেরই মতো। কিন্তু কেন ওঁরা দেখান, তা বুঝলাম না।’’ এক তৃণমূল নেতার কথায়, ‘‘ওরা যে-ভাবে চমকাইতলায় মমতার সভায় রাস্তার দু’ধারে লাল ঝাণ্ডা পুঁতেছিল, আমরাও সেই কায়দাতেই করেছি।’’ কিন্তু পথের দু’পাশে সাধারণ মানুষের যে-ভিড় ছিল, তাতে তৃণমূলের উদ্দেশ্য সফল হয়নি বলেই হয়তো বুদ্ধবাবু কিছুটা তৃপ্ত ছিলেন। 

জিরাটের সভায় বি জে পি-কে আক্রমণের পাশাপাশি বুদ্ধবাবু বলেন, ‘‘আমাদের শিল্পনীতি, শিক্ষানীতি, কৃষিনীতি আছে। কিন্তু যাঁরা আমাদের বিরোধিতা করছেন, তাঁদের কী নীতি আছে? তৃণমূল করো এটা কোনও নীতি?’’ তাঁর কথায়, ‘‘ওঁদের নীতি, জ্বালিয়ে দাও, পুড়িয়ে দাও। ওঁরা বলেন, আমাদের নীতি কংগ্রেসের গাঁধীর নীতি। কিন্তু ওঁরা গাঁধীর খুনিদের সঙ্গে হাত মিলিয়েছেন।’’ মুখ্যমন্ত্রী হওয়ার পরে এই প্রথম এ ভাবে নীতির প্রশ্ন তুলে মমতাকে আক্রমণ করলেন বুদ্ধবাবু। তিনি বলেন, ‘‘আপনারা বিচার করবেন, ওঁদের নীতি কী। তবে আমরা ভুল করলে মানুষের কাছ থেকে শিক্ষা নিয়ে সেই নীতি বদল করি।’’ 

ধানের দাম পড়ে যাওয়ায় উদ্বিগ্ন মুখ্যমন্ত্রী বলেন, ‘‘সরকারি দামের চেয়ে যাতে কম দামে ধান কেনা না-হয়, তা দেখতে বলেছি।’’ খাদ্যমন্ত্রী নরেন দে, দমকলমন্ত্রী প্রতিম চট্টোপাধ্যায়, সাংসদ মেহেবুব জাহেদিও বক্তৃতা দেন। সভায় বর্ধমান, নদিয়া থেকেও লোক আনা হয়েছিল। 


</TEXT>
</DOC>
<DOC>
<DOCNO>1010101_1karcha.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১ 

 কলকাতার কড়চা কলকাতার প্রাপ্য 

১৮২৮ সালের কথা। নেপালে এক যুদ্ধে ইংরেজবাহিনী বিজয়ী। সুতরাং, সাম্রাজ্যবাদের দম্ভ ঘোষণা করে রাজধানী কলকাতার আকাশে মাথা তুলে দাঁড়াল সুউচ্চ মিনার অক্টারলনি মনুমেন্ট। একই ভাবে পরদেশি শাসকদের গরিমা মহিমা, হর্ষ আর বিষাদ প্রকাশ করতে গড়ে ওঠে গোয়ালিয়র মনুমেন্ট, সেনোটাফ ইত্যাদি। অবশেষে মহারানির স্মৃতিকে অক্ষয় করে রাখতে ময়দান আলোকিত করে মর্মর হর্ম্য ভিক্টোরিয়া মেমোরিয়াল। একদা অন্য ধরনের নির্মাণও দেখেছে এই কলকাতা। এমনকী বেশ কিছু ‘সেকুলার’ বা ধর্মনিরপেক্ষ, অসরকারি অট্টালিকাও। ১৮১৩ সালে টাউন হল, ১৮৪৪-এ মেটকাফ হল, ১৮৭৩-এ নব কলেবরে মেয়ো হাসপাতাল। সেকালে, রানির জুবিলি উপলক্ষে যেমন কিছু না কিছু উপহার জুটত এই শহরের ভাগ্যে, তেমনই শিকে ছিঁড়ত কোনও যুবরাজের পদধূলি পড়লেও। আলিপুরের বিখ্যাত পশুশালার উদ্বোধন প্রিন্স অব ওয়েলস-এর আগমন উপলক্ষে। অ্যালবার্ট হলেরও শুরু সেই উপলক্ষে। অ্যালবার্ট তো বলতে গেলে পুরোপুরি বাঙালির উদ্যোগ। অন্যান্য হলও প্রায়শ অসরকারি, বারোয়ারি কীর্তি। ঔপনিবেশিকদের গৌরব গাথা প্রচার করার জন্য যে সব স্মারক স্থাপন করা হয়েছিল সেই সব জয়স্তম্ভগুলি আজ হয়তো নিজেদের অস্তিত্বের অর্থ ভুলে গেছে। তবু অস্বীকার করার উপায় নেই, সাবেকি গহনার মতো সেগুলো আজ একই সঙ্গে কলকাতার অলঙ্কার এবং অহংকার। দুঃখ এই, আমরা অনবরত নানা মাপের মহাজন ও অভাজনদের শতবার্ষিকীর মতো রকমারি অনুষ্ঠান পালন করি, কিন্তু রবীন্দ্রশতবার্ষিকী উপলক্ষে এই রাজ্যে এবং সমগ্র দেশে বারেকের জন্য যে অবিশ্বাস্য কর্মোদ্যোগ দেখা গিয়েছিল, তেমন আর চোখে পড়ল না। বাংলা সনের নতুন শতাব্দীতে আমরা স্থায়ী কিছু গড়তে পারিনি। মনে হয় ইংরেজি নতুন শতক এবং নতুন সহস্রাব্দও নিষ্ফলাই থেকে যাবে। দু’চারটি নাতিবৃহৎ রম্যউদ্যান কি আর শতাব্দী কিংবা সহস্রাব্দের স্মৃতি ধারণ করতে সমর্থ? কলকাতা কি এই যুগান্তরে একটি আন্তর্জাতিক মানের যথাযথ চিত্রসংগ্রহ এবং প্রদর্শনশালা পেতে পারত না? উপযুক্ত প্রদর্শনশালা বা গ্যালারি নেই বলে পিকাসোর প্রদর্শনী কলকাতা আসছে না শুনে দুঃখিত মুখ্যমন্ত্রী, বলেছিলেন অতঃপর চেষ্টা করতে হবে সেই অভাব ঘোচাতে। আমরা চাই নববর্ষে, নতুন শতক এবং তৃতীয় সহস্রাব্দের সূচনায় সেই স্বপ্নের পুনর্ঘোষণা। নাই বা সম্ভব হল রাতারাতি। ভিক্টোরিয়া মেমোরিয়ালও কিন্তু পূর্ণ অবয়ব লাভ করতে সময় নিয়েছিল পনেরো বছর। 

কলকাতা ২০৫০ 

ছ’বছর দু’মাসের ছেলেটি যখন ছাপ্পান্নতে পৌঁছবে তখন কলকাতা দেখতে কেমন হবে। এই ভাবনাটি নিয়েই একের পর এক ছবি এঁকেছে অর্ণব গণচৌধুরী (বুম্বা)। পার্ক সার্কাসের ডনবস্কো স্কুলের আপার কেজি’র ছাত্র। ভূমিষ্ঠ হওয়ার দেড় বছর পর থেকেই তার প্রিয় সঙ্গী তুলি আর রঙ পেন্সিল। ইতিমধ্যেই নেহরু চিলড্রেন্স মিউজিয়ামে একক প্রদর্শনী হয়েছে, পেয়েছে পুরস্কারও। তার কথায় সঙ্গের ছবির ভাষ্য, ‘‘মাটির তলা দিয়ে রেল চলছে, ফ্লাইওভারের উপর গাড়ি যাচ্ছে, মানুষ চড়ছে রোপওয়েতেও। গাছপালা শুকিয়ে গেছে। দুজন গরিব মানুষের মৃতদেহের উপর বসে কাক প্রশ্ন করছে, ‘তোমাদের দেখার কি কেউ নেই?’’ 

সাবিত্রী রায় সব অর্থেই দুর্লভ লেখক সাবিত্রী রায়ের সুপুত্রী দিল্লির অধ্যাপক গার্গী চক্রবর্তীর সৌজন্যে পশ্চিমবঙ্গ বাংলা আকাদেমি এবারই প্রথম সাবিত্রী রায় স্মারক ভাষণের আয়োজন করেছিল। ভূমিকায় শ্রীমতী গার্গী আরম্ভের সুরটুকু ধরিয়ে দিলেন, ব্যক্তিগত থেকে সামাজিক দায়বদ্ধতার কথা বলেছেন। আকাদেমি গৃহে সেদিনের সমাবেশ ছিল মিশ্র: সাবিত্রী রায়ের সমকালীন অনেক সংস্কৃতিমনা 

মানুষজন, কিছু বা একালের পাঠক। স্মারক ভাষণের বিষয় ছিল, ‘বাংলা ছোটগল্প: প্রতিরোধের কয়েকটি স্বর’। রুশতী সেন সাবিত্রী রায়ের একটি গল্প কেন্দ্র করেই জগদীশ গুপ্ত দীনেশ রায় কবিতা সিংহের গল্পের তুলনামূলক আলোচনায় বড় সহজেই গভীরে পৌঁছলেন। সাবিত্রী দেবীর জীবন আর সাহিত্যকে পাশাপাশি রেখে বিশ্লেষণ করেছেন সুমিতা চক্রবর্তী। সুতপা ভট্টাচার্য লেখকের রচনাংশ পাঠে কৌতূহল সঞ্চার করেছেন। দেখা যাচ্ছে মঞ্চে প্রধান ভূমিকা নিয়েছেন তরুণ, অনতিতরুণ বিদুষীরা। তাঁদের অনুসারী সভাধিনায়ক অমিয় দেব আজকের পটে সাবিত্রী রায়ের সৃষ্টি আলোকিত করতে চেয়েছেন। দুঘণ্টাব্যাপী সেই বৃহৎ সমাবেশ এমনই মগ্ন ছিল যে ধন্যবাদ দেবার সময়ে আকাদেমির সচিব মিতবাক্‌ সনৎ চট্টোপাধ্যায়ও কিছুক্ষণের জন্য অতীতের স্মৃতিতে ফিরে গেলেন। আপাতত, মনে হয় সাবিত্রী রায় তাঁর মৃত্যুর পনেরো বছর পরে নতুন ভাবে আবিষ্কৃত এবং পুরস্কৃত হবেন। 

চলমান ২৫ 

স্থবির মুহূর্ত থেকে যাবতীয় শিল্প-সাহিত্যকে তাঁরা মুক্তি দিতে চেয়েছিলেন সময়ের চলমানতায়। চেয়েছিলেন, মানুষের কাছাকাছি আসতে। শহরের দেওয়ালে অাঁকা হয়েছিল মস্ত মস্ত ছবি; ঝলক দিয়েছিল গল্প-কবিতার টুকরো টুকরো পংক্তি। চৌরঙ্গির মনোহরদাস তড়াগের একটি গম্বুজে শুরু হয়েছিল ‘গ্যালারি-এ’। সেখানে ফি শনি-রবি চলত চিত্রপ্রদর্শনী। সাহিত্য পাঠ, নাটক ও গানের আসর। কখনও মধ্যরাত্রে দুরন্ত ষাঁড়ের গায়ে ছবি এঁকে ফেলতেন সাহসী তরুণ শিল্পী অসিত পাল। (সঙ্গের ছবিতে কবি গৌতম চৌধুরীর শার্টে ছবি আঁকছেন তিনি, তারিখটা ছিল ৪ জুন, ১৯৭৬)। ‘চলমান শিল্প আন্দোলন’-এর এই ছিল সূচনা। এই সাহসী তরুণেরই নেতৃত্বে আন্দোলনে কাঁধ মিলিয়েছিলেন রামকিঙ্কর বেইজ, পরিতোষ সেন, সুনীলমাধব সেন, রথীন মৈত্র, সুনীল গঙ্গোপাধ্যায়, শক্তি চট্টোপাধ্যায়, পূর্ণেন্দু পত্রী, আনন্দশংকর প্রমুখ। জরুরি অবস্থা ও পাতাল রেলের খোঁড়াখুড়ির কারণে স্থানচ্যুত হয়ে ’৭৭-এ আন্দোলনের গতি রুদ্ধ হয়। কিন্তু ফল্গুধারার মতো স্রোতটি বেঁচে থাকে। এই আন্দোলনের পঁচিশ বর্ষ পূর্তি উৎসব পালিত হবে ৪-৭ জানুয়ারি রবীন্দ্রসদন ও বাংলা আকাদেমি প্রাঙ্গণে। আকাদেমি সভাঘরে সাহিত্য কর্মশালা, শিল্পশিবির। গগনেন্দ্র প্রদর্শশালায় খ্যাতনামা শিল্পীদের চিত্রপ্রদর্শনী এবং পঁচিশ বছরের ইতিহাস দুর্লভ এক আলোকচিত্র প্রদর্শন। ‘দেওয়াল-চিত্র’ অঙ্কন, ‘দেওয়াল সাহিত্য’ লিখনের পাশাপাশি আস্ত একটি দোতলা বাসের গায়ে শিল্পীদের ছবি অাঁকার কর্মযজ্ঞও। এর চেয়ে চলমানতা আর কী হতে পারে? 

ভারত ও মহাভারত 

এই নববর্ষে দুটি ক্যালেণ্ডার আমাদের টেবিলে পৌঁছেছে যাদের একটার বিষয় ভারত, অন্যটির মহাভারত। ভারত হল বি ডি এ সংস্থার দেওয়ালপঞ্জির বিষয়, যার দ্রষ্টা ও নির্মাতা হলেন অতুলনীয় ব্যঙ্গচিত্রকর আর কে লক্ষ্মণ। লক্ষ্মণের দেখা সমাজ ও রাজনীতির বাস্তব রূপ সংবাদপত্রের কার্টুনের রেখায় দেখে আমাদের সকাল হয়, এ বার দেওয়ালের ছবিতে পেন্সিলে ধরা দৃশ্য দেখে দেখে আমাদের বছর কাটবে। বারো মাস ধরে আমরা বারোটি স্কেচে ভারতজীবনের কিছু পরিচিত, দৈনন্দিন দৃশ্য ফিরে ফিরে পাব। দৃশ্যগুলো হয়তো প্রত্যক্ষ ভাবে মুম্বই শহরের প্রতিফলন, কিন্তু তারা ভারতের অন্য প্রদেশ ও শহরের জীবনেরও কথা বলে। লক্ষ্মণ তাঁর ছোট্ট মুখপাতে বলেওছেন, ‘‘india with all its SHORTCOMINGS IS MY FAVOURITE HAUNT FOR SHEER JOY OF SKETCHING.’’ ক্যালেণ্ডারে তাঁর শিকার করা মুহূর্তের মধ্যে আছে পানশালার সন্ধ্যা, চায়ের দোকানের সকাল, দুপুর, বিকেল যাই হোক, গাছতলার সেলুনে (ইটালিয়ান সেলুনও বলে যাকে!) দাড়ি কামানো, কিংবা সঙ্গের ছবি ‘শান্তিপূর্ণ সহাবস্থান’, ইত্যাদি। যে-ভারতজীবনচিত্র ইনফোটেক, ই-কমার্স, গ্যাট চুক্তি, বিদেশি লগ্নি কী দিশি বিলগ্নীকরণে বদলায় না। 

ভারতজীবনের চিরন্তন কথা বলা আছে মহাভারতে। যে মহাভারতকে নিজের মতো করে, রং তুলি চিত্রণে বলেছেন শিল্পী অরূপ দাশ। প্রবীণ শিল্পীর অসাধারণ সেই ভারতকথা থেকে চারটি মুহূর্ত বেছে নিয়ে ডেস্ক ক্যালেণ্ডার করেছে আর পি জি সংস্থা। সভাস্থলে দ্রৌপদীর বস্ত্রহরণ, অনন্তের পটভূমিতে শ্রীকৃষ্ণ (বিশ্বরূপ দর্শনের মুহূর্তে, নাকি বৃন্দাবনের শৌখিন রাতে, নাকি মৃত্যুকালে?), শিশু কৃষ্ণ, ধৃতরাষ্ট্র পদতলে জয়দ্রথের ছিন্নমস্তক পতনএই চার দৃশ্যের বেদনা ও নাট্য দিয়ে ভরানো ২০০১-এর বারোটা মাস। বছর ফুরোলে এদের বাঁধাবার ঝোঁক হবে বইকী! 

টেক্কা ‘উঠে পড়, দেখ এক ফালি সোনালি রোদ্দুর পড়েছে বারান্দায়, জানালা খুলে দেখ, এসে গেছে নতুন বছর’ রচনার নীচেই ধোঁয়া ওঠা এক পেয়ালা লিকার চা। অন্য নমুনা, ‘নতুন বছর নিয়ে আসুক লোভনীয় নতুন সুযোগ তোমার কেরিয়ারগ্রাফ উঠুক আকাশমুখি...।’ আছে সফলতার শুভেচ্ছা, আলোর দিকে এগিয়ে চলার ঘোষণাও। কম্পিউটারে অলঙ্কৃত ঝাঁ চকচকে কার্ডগুলি এসেই বাজার মাত করেছে। নির্মাতা ‘স্বপ্নের কারখানা’। এর পিছনে আছেন তরুণ দম্পতি সোনালি ও পিনাকী ঘোষ, যাঁদের কথায়, ‘গত বছর মহারাষ্ট্রে মরাঠি ভাষার কার্ড বেরিয়ে ইংরেজি কার্ডকে টেক্কা দিয়েছে শুনেই বাংলা কার্ড তৈরি শুরু করি। ইচ্ছে আছে সাধভক্ষণ, সন্তান জন্ম, স্কুলে ভর্তি হওয়া, প্রেমে পড়া, প্রেমে আঘাত পাওয়া বঙ্গজীবনের সব কিছু নিয়েই কার্ড করা।’ 

মৃণাল সেন প্রশ্নটা ছিল কলকাতার ভবিষ্যৎ নিয়ে। উত্তরে মৃণাল সেন বললেন, ‘‘বলছি এক কলকাতা-প্রেমিকের কথা। জন্মসূত্রে বিদেশি, নিবাস লণ্ডন, কর্মক্ষেত্র পৃথিবী জুড়ে। পেশায় সাংবাদিক, নেশা কলকাতা। শুনেছি, বছর ঘুরতেই ফিরে আসবেন একবার। একবার, প্রতিবার। সে বার, ’৭১-এর সেই ভয়ঙ্কর সময়ে, এসেছিলেন। সেই সময়ের একটা লেখা মনে পড়ছে। লিখেছিলেন, ‘Everytime I return to Calcutta I feel it MUST BE SURELY IMPOSSIBLE THAT IT CAN CONTINUE MUCH LONGER LIKE THIS. YET IT ALWAYS DOES. AN INTERVAL OF A YEAR MAKES THE VISUAL IMPACT MORE painful, the squalor more squalid, the poverty more militant, the DESPAIR MORE DESPERATE. I FIND CALCUTA AN INTIMIDATING AND EVEN INFERNAL CITY, UNREDEEMED, AND PROBABLY DOOMED.’ মানি তিরিশ বছর আগে যা ছিল, সেই কলকাতা আজ পাল্টে গেছে অনেকখানি। বাড়ি গাড়ি দোকানপাট বিলাসব্যসন ভোগ্যপণ্য এবং আরও হাজার রকমের ব্যাপারস্যাপার ঢুকিয়ে দেওয়া হয়েছে শহরটাতে। আর শহরের চৌহদ্দি ডিঙিয়ে মেগাসিটির ছটফটানি। রাস্তায় দাঁড়ালে যানজটে আর মানুষে ঠোকাঠুকি, ঘরে এলে রান্নাঘরে শোবার ঘরে বসার ঘরে নানা যন্ত্রের ভেল্কি। আর হাল আমলের ইনফর্মেশন টেকনোলজি। পৃথিবীটা আজ কলকাতার হাতের মুঠোয়। কিন্তু আমার আপনার আকাশে শুধু কি কলকাতাই বর্তমান? রাজ্যের আর সব মিথ্যে? বাতিল? তা তো নয়! সে সব ছেড়ে কথা বলি কী করে! তা ছাড়া, কলকাতার কথাই যদি বলি জানি, মিটিং-মিছিলের খামতি নেই আজও, কিন্তু এও বলব এই শহরটা আজ ‘সদর্থে’ আগেকার মতো বারুদে ঠাসা নয়, মিছিল-মিটিং আর আওয়াজে প্রতিবাদে সেই চরিত্র আজ খুঁজে পাই না, বিক্ষোভ-ক্রোধ প্রতিরোধ ব্যারিকেডের যে আভিজাত্য তখন অনুভব করেছি হ্যাঁ, আভিজাত্যই বলব খোলা গলায় তা আজ অতীতের স্মৃতি। হোক না অনেকটাই ছেলেমানুষি, কিন্তু বুকে করে রাখার মতো। 

তাই বলব, জিজ্ঞাসা করব, এই হাজারো চোখ ধাঁধানো মনমাতানো উন্নয়নের মাঝখানে দাঁড়িয়ে সে দিনের সেই ’৭১-এর ওই কথাগুলো কি আজকেরও নয়? আগামী দিনেরও বা নয় কেন? সাধ আর সাধ্যের মধ্যে সমঝোতার অঙ্ক না কষে বেসরকারি সরকারি পরিকল্পনার চাপে আজ কি কোষাগার চুপসে যাচ্ছে না? কি কলকাতায় কি কেন্দ্রে? ঋণের বোঝায় দেশটা কি চলৎশক্তিহীন হয়ে পড়ছে না? আর দারিদ্র্য? আরও আরও মারমুখী হয়ে উঠছে না? আরও বেপরোয়া? যা বলে গেছেন জেমস ক্যামেরন? আজ যদি মানুষটি বেঁচে থাকতেন হয়তো বলতেন, দেখছি দেশটা শহরটা ধীরে ধীরে দেশি বিদেশি পুঁজিপতিদের উপনিবেশের খাঁচায় ঢুকে পড়ছে। 

শিয়রে সংক্রান্তি নিয়ে নতুন বছরে পা বাড়িয়েছে কলকাতা তথা গোটা দেশের মানুষ। সময়টা অবশ্যই ‘ফুল খেলবার দিন নয়’। ‘কল্লোলিনী তিলোত্তমা’র ছবি অাঁকতে আমি অপারগ। তবু যা হোক, একটা কিছু তো করতে হবে। দিন দিন আসুরিক হানাহানির মাঝখানে দাঁড়িয়ে ‘সোনার হরিণ’ চাইব এমন স্বপ্নবিলাসী আমি নই। চাইব কিছুটা সহিষ্ণুতা গোটা দেশে, গ্রামেগঞ্জে, আমার পারিপার্শ্বিকে। আপাতত এইটুকুই আমার চাওয়া যাতে দেশটা ইতর না হয়ে যায়।’’ 

সুকান্ত চৌধুরী 

নতুন সহস্রাব্দে কলকাতার ভবিষ্যৎ কী এই প্রশ্নে মোটের উপর যত দূর দু চোখ যায় তত দূর তাকিয়ে ‘আমি আশাবাদী’ বললেন সুকান্ত চৌধুরী। যাদবপুর বিশ্ববিদ্যালয়ের ইংরেজি বিভাগে তাঁর ঘরটিতে বসে কথা হচ্ছিল এই অধ্যাপকের সঙ্গে। এক দশক আগে কলকাতার তিনশো বছরে যিনি উপহার দিয়েছিলেন দু’খণ্ডে ‘ক্যালকাটা দ্য লিভিং সিটি’র মতো সংকলন। পঞ্চাশে পা দেওয়া মানুষটি ছটফটিয়ে বলে চললেন তাঁর ভালবাসার শহরের আগামীর কথা, ‘ছেলেবেলায় দেখা দাঙ্গা-দেশভাগের ঠিক পরের সে-কলকাতার থেকে এ কলকাতা এগোচ্ছে তো বটেই; প্রাপ্তি কিছু আছে বলেই প্রত্যাশাও করতে পারি’। আশা জলে এবং বিজলিতে। ‘ভারতের আর কোনও বড় শহরে কলকাতার মতো জলের সুব্যবস্থা নেই। বিদ্যুতেও সাম্প্রতিক উন্নতি চোখে পড়ার মতো।’ সংকটও সেই জলে। ‘যেটা আমাদের গভীর সমস্যা সেটা হল নিকাশি ব্যবস্থা। যদি কলকাতা আক্ষরিক অর্থেই ডোবে, আমার বিশ্বাস ডুববে না, তবে সে কিন্তু এরই জন্য।’ তা ছাড়া আছে ট্র্যাফিক, হাসপাতাল, সাধারণ বিদ্যালয় শিক্ষার দুরবস্থা। আবার, ‘কলকাতার বইমেলার মতো জিনিস কিন্তু ভূ-ভারতে কোথাও নেই, এটা একটা বড় প্রাপ্তি আমাদের’। কিন্তু ‘আন্তর্জাতিক প্রকাশনা জগতে ভারতবর্ষ যেখানে আস্তে আস্তে একটা স্থান করে নিচ্ছে, যার সবচেয়ে বড় ঘাঁটি দিল্লি, সেখানে কলকাতা পিছিয়ে পড়ছে’। অবশ্য ‘সাধারণ ভাবে নগর পরিষেবার উন্নতি না হলে এর সমাধান হবে না’, বললেন সুকান্ত। তবে তিনি ‘আমাদের কিছু হবে না’ এই ‘হতাশা-সিনড্রোমে’ ভোগেন না মোটেই। জোর গলায় জানালেন, ‘যত দিন নিজেদের শহর সম্বন্ধে আমাদের একটা হতাশাবোধ থাকবে তত দিন আমাদের সাংস্কৃতিক জীবনও এগোবে না।... আমাকে তো অনেক ভারতীয় বলেছেন তোমাদের শহরটাকে তোমরা আরও ভালো করে প্যাকেজ করতে পার না কেন, এটা একটা দুঃখের ব্যাপার। সত্যিই প্যাকেজিং ও পাবলিক রিলেশনের ব্যাপারে আমরা খুব খারাপ।’ আর নামবদল? ‘আমার সে নিয়ে বিশেষ একটা হেলদোল নেই, ইট্‌স আ নন-ইস্যু আই থিংক’, সাফ কথা সুকান্ত চৌধুরীর। 

শানু লাহিড়ী জয়কৃষ্ণর কাছে রেখে যান, দেখবো! বলেছিলেন জ্যোতিবাবু। গত ’৯৬তে। তাঁর কথা মতোই স্কাল্পচার গার্ডেনের প্রজেক্ট রেখে আসেন শিল্পী শানু লাহিড়ি। তাঁর আক্ষেপ, ‘প্রজেক্ট-টা বোধহয় পড়েও দেখার সময় পাননি মহাকরণের বাবুমশাইরা।’ কী ছিল ওই প্রজেক্টে? ‘সরকারি কোষাগার থেকে এক পয়সাও খরচ হত না’ বললেন শানুদেবী। ‘আমি শুধু জায়গাটা চেয়েছিলাম। ভি আই পি রোডের ধারে ৩০ মিটার চওড়া আর ৩ কিমি লম্বা জায়গাটুকু। সল্টলেক ফুটব্রিজ থেকে উল্টোডাঙা অব্দি। সেখানে কুমোরটুলির মৃৎশিল্পী, কালীঘাটের পটুয়া আর আমরা, শহরের শিল্পীরা মিলে সাজাতাম স্কাল্পচার গার্ডেন।’ উল্টো দিকের হোগলার বনটিও রাখতে চেয়েছিলেন শানুদেবী। প্রচুর পাখির আনাগোনা ছিল ওই বনে। তা ক্রমশ ভরাট হচ্ছে পয়সাওলাদের দাপটে। বসছে এক এক করে দোকান। সরকারের তাতে আপত্তি নেই। সদিচ্ছার অভাব শুধু শহরটা নিয়ে। অতএব, কলকাতার ভবিষ্যৎ? শানু লাহিড়ির উত্তর, ‘অন্ধকার!’ তাঁর শৈশব কেটেছে খালাসিটোলার কাছে ব্লকমন ষ্ট্রিটে। অতঃপর সদানন্দ রোড, কবির রোড, রাজা সীতারাম রোড এবং ত্রিকোণ পার্ক হয়ে এখন তিনি লেকটাউনের বাসিন্দা। স্মরণ করলেন, ‘দারুণ সুন্দর ছিল সেই সময় শহরটা। নিয়ম করে রাস্তা ধোয়ানো, আলো জ্বালানো, যানবাহন ও পথচারীদের শৃঙ্খলা সব মিলিয়ে পরিপাটি ছিল। ’৫৬ তে প্যারিস গেলাম। তার পর আসানসোল, গৌহাটি হয়ে ’৭২-এ কলকাতায় ফিরে দেখি গোটা শহরটা ভাগাড়ের চেহারা নিয়েছে। সব চেয়ে করুণ অবস্থা দেওয়ালগুলির,... এর মুণ্ডু চাই, ওর রক্ত চাই, তার কালো হাত গুঁড়িয়ে দাও। ওই সময়ই বাঁকুড়া-বিষ্ণুপুর থেকে ফেরার পথে আদিবাসীদের দেওয়াল-চিত্র দেখে চোখ খুলে গেল’। লা মার্টিনিয়ারের দেওয়ালে প্রথম ছবি আঁকলেন ’৮৪ তে। তার পর বলাই সিংহ লেন, জাস্টিস চন্দ্রমাধব ষ্ট্রিট কোথায় না দেওয়াল রাঙিয়েছেন! তিনিই প্রথম প্রশ্ন তোলেন, ক্লাইভের বাড়িতে যে পেইন্টিংগুলি ছিল, গেল কোথায়? কোথায় জমিয়ে রাখা হচ্ছে এ শহরের পুরনো ল্যাম্পপোস্ট, জলের কল, ঘোড়াদের জল খাওয়ার চৌবাচ্চা? ওগুলো নিয়ে কি আলাদা মিউজিয়াম হয় না? অন্য একটি প্রস্তাব তাঁর, ‘শহরের হাল ফেরাতে এক্ষুণি সিটি কমিটি অব ক্যালকাটা গড়া দরকার, যে কমিটি সানফ্রান্সিসকো বা ম্যানহাটান শহরের মতো সমস্ত স্বেচ্ছাসেবী সংগঠনের হাত ধরে গত পঞ্চাশ বছরে আমরা যা পারিনি, পারবার চেষ্টা শুরু করুক অন্তত। জনসাধারণ যদি সাহায্য করে, নাগরিকরা যদি আরও সচেতন হয় তা হলে আগামী দিনে কলকাতা বর্তমানের থেকে সুন্দর হবে, এই বিশ্বাস রাখি।’ 

ছবি: তারাপদ বন্দ্যোপাধ্যায়। কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1011022_22puja3.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 মহাপঞ্চমীতে উদ্বোধনে ভি আই পি সেই দুই শিশু সুব্রত বসু 

 তিরুপতি মন্দিরের আদলে সেজেছে মধ্য কলকাতার একটি পূজা মণ্ডপ।সুদীপ আচার্য পঞ্চমীর সন্ধ্যায় ভি আই পি সামলাতে পুলিশ নাজেহাল। মাইকের শব্দকে ছাড়িয়ে গিয়েছে ভি আই পি-র গাড়ির সাইরেনের তীব্র আওয়াজ। উদ্যোক্তারা পৌঁছে গিয়েছেন ব্যস্ততার চরম সীমায়। শিল্পী, পটুয়াদের যাবতীয় ব্যস্ততা শেষ। দর্শণার্থীরা ওয়ার্মআপ করছেন গত দু’দিন ধরেই। মহানগরীতে পঞ্চমীর সন্ধ্যায় ব্যস্ত ভাবে ছুটছিল সাইরেন বাজানো গাড়ি। অ্যাম্বুল্যান্স নয়, ভি আই পি-রা দৌড়চ্ছেন শহরের এ-প্রান্ত থেকে ও-প্রান্ত। এ দিনের সন্ধ্যায় ওঁরাই সব চেয়ে ব্যস্ত। ভিডিও ক্যামেরার তীব্র আলোয় চোখ ধাঁধিয়ে যাচ্ছে যাক। চটজলদি উদ্বোধন করে ফের ছুটতে হবে। আজ, সোমবার বোধন। 

 ভবানীপুরের দু’টি মণ্ডপে উদ্বোধকেরা আসার সময় গাড়ির সাইরেন বেজেছে। পুলিশ ভিড় সরিয়েছে। ছোটরা হাততালি দিয়েছে। তবে কোনও ভি আই পি-র গাড়ি সেটা নয়। ওটা ছিল অ্যাম্বুল্যান্স। ভি আই পি দু’জন। এক জনের মাথায় বিশাল ব্যাণ্ডেজ। অন্য জনের ব্যাণ্ডেজ বুক জুড়ে। নতুন জামা পরে বুকে ব্যাচ লাগিয়ে ভবানীপুরের দু’টি পুজোর উদ্বোধন করল তিন বছরের সমীরণ মহাপাত্র আর সাত বছরের মিঠুন ঘোষ। কাঁপা কাঁপা হাতে ফিতে কাটল ওরা। বুকে ব্যাণ্ডেজ বাঁধা মিঠুন দু’হাত কপালে ঠেকিয়ে প্রণামও করল। কেন উদ্বোধনে ডাকা হয়েছে ওই দু’জনকে? আসলে পুজোর আনন্দটাকে পুরোপুরি উসুল করতেই এস এস কে এম হাসপাতালের শয্যা থেকে তুলে আনা হয়েছিল সমীরণ আর মিঠুনকে। রীতিমতো বণ্ড লিখিয়ে। অ্যাম্বুল্যান্স চাপিয়ে। দুঃস্থ পরিবারের ওই দু’জনের মধ্যে এক জনের ব্রেন টিউমার অস্ত্রোপচার হয়েছে সদ্য। অন্য জনের হৃদপিণ্ডের জটিল অস্ত্রোপচার হয়েছে তার ঠিক এক দিন আগে। কিন্তু অস্ত্রোপচার এক সময়ে আটকে যাচ্ছিল। ৭৬ পল্লি আর অগ্রদূত-উদয় সঙ্ঘ পুজোর বাজেট ছেঁেট ওই অসম্ভবকে সম্ভব করেছে। শাঁখারিপাড়ায় ওই দুই শিশুই ছিল এ দিনের ভি ভি আই পি। 

 তৃতীয় এক জনও ছিল। সাত বছরের ফুটপাথ শিশু সানি দাস। ফুটপাথের আলোয় পড়াশোনা করত সে। পুজোর উদ্যোক্তাদের টাকাতেই সে এখন কনভেন্টের ছাত্র। স্কুল ড্রেস পরেই সে এসেছিল মণ্ডপে। সমীরণ আর মিঠুনের সঙ্গে আনন্দ ভাগ করে নিয়েছে সে। সদ্য ওপেন হার্ট সার্জারির পরে এস এস কে এম হাসপাতালে এখনও ভর্তি রয়েছে মিঠুন। ৭৬ পল্লি পুজো কমিটির উদ্যোক্তারা নিজেদের দায়িত্বে বণ্ড লিখে অ্যাম্বুল্যান্সে করে তাকে নিয়ে এসেছিলেন পুজো মণ্ডপে। বুকে ব্যাণ্ডেজ বাঁধা মিঠুন মায়ের কোলে চেপে এসেছিল ৭৬ পল্লি মণ্ডপে। উদ্যোক্তারা কাঁচি হাতে ধরিয়ে দিতেই আড়ষ্ট ভঙ্গিতে ফিতে কাটল সে। 

 পাশের অগ্রদূত-উদয় সঙ্ঘের পুজোর ফিতে কাটল তিন বছরের সমীরণ। মিঠুন তাও পায়ে হেঁটে ফিতে কেটেছে। মাথায় বিশাল ব্যাণ্ডেজ বাঁধা সমীরণের সে ক্ষমতা ছিল না। সে আঁকড়ে ধরেছিল মা কৃষ্ণা মহাপাত্রকে। 

 দুই পুজো কমিটির উদ্যোক্তারা খুশি। দারুন খুশি। 

 ব্যতিক্রম এই তিন জনই। শনিবার থেকে পুজোর উদ্বোধন শুরু হয়ে গিয়েছে। তাতে রাজ্যপাল বীরেন জে শাহ-ই একনম্বর। তিন দিনে ২১ টি পুজো উদ্বোধন করতে হবে তাঁকে। 

 ঠিক পিছনেই মেয়র সুব্রত মুখোপ্যাায়। মিঠুন চক্রবর্তী তৃতীয়। তৃণমূল নেত্রী উদ্বোধন মঞ্চে না যাওয়ার সিদ্ধান্ত নেওয়ায় রাজনীতির লোকেদের মধ্যে এক নম্বর স্থানটা ভাগাভাগি করে নিয়েছেন মেয়র সুব্রত মুখোপাধ্যায় ও মমতার কট্টর বিরোধী অজিত পাঁজা। এর পরে কেন্দ্রীয় যোগাযোগ প্রতিমন্ত্রী তপন শিকদার। অন্যেরা অনেক অনেক পিছনে। 


</TEXT>
</DOC>
<DOC>
<DOCNO>1010109_weather.utf8</DOCNO>
<TEXT>
 ২৫ পৌষ ১৪০৭ মঙ্গলবার ৯ জানুয়ারি ২০০১

আবহাওয়া পূর্বাভাস: মঙ্গলবার প্রধানত পরিষ্কার আকাশ। সকালের দিকে হাল্কা থেকে মাঝারি ধরনের কুয়াশা হতে পারে। সর্বনিম্ন তাপমাত্রা ১৩ ডিগ্রি সেলসিয়াসের কাছাকাছি থাকবে। 

তাপমাত্রা: সোমবারের সর্বোচ্চ ২৫.২ (-২) এবং সর্বনিম্ন ১১.৬ (-১) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৯৫ শতাংশ এবং ন্যূনতম ৪১ শতাংশ। 

বৃষ্টি: হয়নি। 

জোয়ার: সকাল ৯টা ৪৩ মিনিট এবং রাত ৯টা ৪৫ মিনিট। 

ভাটা: বেলা ১টা ১২ মিনিট এবং রাত ১টা ৩ মিনিট। 

সূর্য: উদয় ৬টা ২৪ মিনিট এবং অস্ত ৫টা ৪ মিনিট। 


</TEXT>
</DOC>
<DOC>
<DOCNO>1010717_kolpic.utf8</DOCNO>
<TEXT>


 সবুজের অভিযান: সোমবার কার্জন পার্কে বৃক্ষরোপণ উৎসবে সুভাষ মুখোপাধ্যায় ও সুনীল গঙ্গোপাধ্যায়। সঙ্গে ছিলেন বহু বিশিষ্ট ব্যক্তি, ছাত্রছাত্রী ও বন দফতরের কর্তারা।  অশোক মজুমদার 


</TEXT>
</DOC>
<DOC>
<DOCNO>1010101_1desh5.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

নজিরবিহীন নিরাপত্তার ব্যবস্থা কুম্ভমেলায় সংবাদসংস্থা  কুম্ভনগর (ইলাহাবাদ) জানুয়ারি মাস থেকে ইলাহাবাদে শুরু হচ্ছে কুম্ভমেলা। এ বার মহাকুম্ভ। শতাব্দীর প্রথম মহাকুম্ভে মৌলবাদী গোষ্ঠীগুলি হামলা চালাতে পারে এই আশঙ্কায় নজিরবিহীন নিরাপত্তার ব্যবস্থা করা হচ্ছে। অমরনাথ যাত্রীদের উপর উগ্রপন্থীদের নির্বিচার গুলি ও গণহত্যার ঘটনা মাথায় রেখেই মোতায়েন করা হয়েছে বিশেষ বাহিনী যারা অন্তর্ঘাত ঠেকাতে পারদর্শী। 

সব রকম সম্ভাব্য অপচেষ্টার বিরুদ্ধে নিযুক্ত গোয়েন্দারা শুরু করেছেন তাঁদের অনুসন্ধান। থাকছে ৮ টি বিশেষ প্রশিক্ষণ প্রাপ্ত কুকুরের দল, ৪ টি বম্ব স্কোয়াড যাদের দেওয়া হয়েছে মাইন অনুসন্ধান যন্ত্র। এ ছাড়াও থাকছেন ৫০ হাজার পুলিশকর্মী, ৪০ কোম্পানি কেন্দ্রীয় আধা সামরিক বাহিনী ও আঞ্চলিক সশস্ত্র বাহিনী এবং ৫০ জন অশ্বারোহী পুলিশ। মেলার বিভিন্ন স্থানের উপর নজর রাখার জন্য ৬ টি শক্তিশালী ক্যামেরাও বসানো হবে যাদের পাল্লা ২ থেকে ৩ কিলোমিটার। 

উল্লেখ্য এ বার কুম্ভ মেলা উপলক্ষে উত্তর প্রদেশ সরকার বিভিন্ন মৌলবাদী ও সমাজবিরোধী সংগঠনের কাছ থেকে নানারকম হুমকি পেয়েছে। সেই জন্যই মেলার নিরাপত্তা সুনিশ্চিত করতে এই অভূতপূর্ব আয়োজন। 


</TEXT>
</DOC>
<DOC>
<DOCNO>1010705_5kol6.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

পুনর্বাসন নয়, টালির নালার দখলদার উচ্ছেদ এ মাসেই স্টাফ রিপোর্টার চলতি মাসের মাঝপর্বে টালির নালার দখলদারদের উচ্ছেদ করা হবে। বুধবার মহাকরণে রাজ্যের পুর ও নগরোন্নয়নমন্ত্রী অশোক ভট্টাচার্য এই খবর জানান। তিনি বলেন, দখলদারদের পুনর্বাসন দেওয়ার কথা সরকার একেবারেই বিবেচনা করছে না। উল্লেখ করা যেতে পারে, টালির নালার ধারে দখলদারদের জন্য গড়িয়া পর্যন্ত মেট্রো রেলের সম্প্রসারণের কাজ আটকে গিয়েছে। প্রকল্পের প্রস্তাবিত ব্যয়ও এই কারণে বেড়ে যাচ্ছে ক্রমাগত। 

টালির নালার দখলদারেরা জানিয়েছেন, আদালত তাঁদের উচ্ছেদ না করার রায় দিয়েছে। এ ছাড়াও, বছর সাত আগে আদালত তাঁদের পুনর্বাসন দেওয়ার নির্দেশ দিয়েছিল। 

সেই অনুযায়ী ইস্টার্ন মেট্রোপলিটন বাইপাসের পাশে কসবা থানা এলাকায় তাঁদের পুনর্বাসনের সিদ্ধান্তও হয়। সেই সিদ্ধান্ত সরকার কার্যকর করেনি। এখন পরিবর্ত জায়গা না দিলে তাঁরা জায়গা ছাড়বেন না। এই মন্তব্যের প্রেক্ষিতে পুরমন্ত্রী আদালতের রায় শুনিয়ে সাংবাদিকদের বলেন, ‘‘কোথাও দখলদারদের উচ্ছেদ না করার কথা বলা হয়নি। উপরন্তু, আদালত বলেছে উন্নয়নমূলক এই রকম কাজে সরকারি জমি দখলমুক্ত করতে ব্যবস্থা নেওয়া উচিত। তবে, ওই দখলদারদের পুনর্বাসন দেওয়া সম্ভবপর কি না, তা আগামী ১৩ তারিখের মধ্যে আদালতে জানানোর নির্দেশ দেওয়া হয়েছে সরকারকে।’’ 

মন্ত্রী জানান, দখলদারদের পুনর্বাসন দেওয়ার প্রশ্নই আসে না। এই কথাই আদালতকে জানিয়ে দেওয়া হবে। চেষ্টা হবে চলতি মাসের মাঝামাঝি কোনও সময়ে যাথে টলির নালার দু’ধার দখলমুক্ত করা যায়। পুরসভার মেয়র সুব্রত মুখোপাধ্যায়ও টালির নালার ধারে দখলদারদের পুনর্বাসন দেওয়ার যুক্তি নাকচ করে দিয়েছেন। তিনি জানান, ‘দখলদারেরা বেকার বাজার সমিতি নামে সংগঠন তৈরি করেছেন। ওঁদের প্রতিনিধিরা আমার সঙ্গে একাধিকবার যোগাযোগ করেছেন। ওঁদের বলেছি, মেট্রো রেলের কাজ কোনও পরিস্থিতিতে বন্ধ হয়ে যেতে দেওয়া হবে না।’’ 


</TEXT>
</DOC>
<DOC>
<DOCNO>1010112_weather.utf8</DOCNO>
<TEXT>
 ২৮ পৌষ ১৪০৭ শুক্রবার ১২ জানুয়ারি ২০০১

আবহাওয়া পূর্বাভাস: শুক্রবার প্রধানত পরিষ্কার আকাশ। রাতের তাপমাত্রা হ্রাস পাবে। সর্বনিম্ন তাপমাত্রা ১১ ডিগ্রি সেলসিয়াসের কাছাকাছি থাকবে। 

তাপমাত্রা: বৃহস্পতিবারের সর্বোচ্চ ২৩.৯ (-৩) এবং সর্বনিম্ন ১১.৩ (-৩) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৯৩ শতাংশ এবং ন্যূনতম ৩৪ শতাংশ। 

বৃষ্টি: হয়নি। 

জোয়ার: বেলা ১২টা ১৬ মিনিট এবং রাত্রি ১২টা ১৫ মিনিট। 

ভাটা: ভোর ৩টা ১৩ মিনিট এবং বেলা ৩টা ২৮ মিনিট। 

সূর্য: উদয় ৬টা ২৪ মিনিট এবং অস্ত ৫টা ৬ মিনিট। 


</TEXT>
</DOC>
<DOC>
<DOCNO>1010108_business.utf8</DOCNO>
<TEXT>


মুদ্রাস্ফীতির হার বেড়ে ৮.০২ শতাংশ বাজারে অস্থির অবস্থা চলবে আরও কিছু দিন বাজেটে আয়কর ছাড় নয়, জানালেন যশবন্ত দিল্লিতে আরও ৫৮টি দূষণকারী সংস্থা বন্ধ পার্টনারশিপ সামিট হায়দরাবাদে কাল থেকে শেয়ার বাজার চাঙ্গা করতে এ বার যশবন্ত-দাওয়াই

 সোনা ও রুপোর দর 

 পাকা ৪৫৯৫ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪৩৪০ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৯০ ৪৭.২৫ ১০ +-------------------+---------------+------------------+ গ্রাম) ১ ৬৮.৪০ ৭০.৫৫ +-----------------+-------------+ পাউণ্ড রুপোর ৭৫২৫ +-------------------+---------------+------------------+ বাট টাকা ১ ইউরো ৪৩.২৫ ৪৩.৭৩ (প্রতি +-------------------+---------------+------------------+ কেজি) 

 খুচরো ৭৬২৫ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010130_31rabipro.utf8</DOCNO>
<TEXT>
 ১৬ পৌষ ১৪০৭ রবিবার ৩১ ডিসেম্বর ২০০০

 রবিবাসরীয় প্রবন্ধ খালি পেটে ছাপান্ন ঘন্টা হেঁটে ফিরে এলেন প্রদীপ অনিন্দ্য মুখোপাধ্যায় 

 ছবি: সুব্রত চৌধুরী ধ{0_F1প্রচার নয়, যুদ্ধজয় নয়; গুপ্তচরবৃত্তির কারণেও নয়। খেলার আনন্দ আর অ্যাডভেঞ্চারের নেশাই পর্বতারোহণের ভাবনার মূল সুর। ১৮৬০-এ সার্ভে দফতরের এক নামগোত্রহীন খালাসি সমীক্ষাদণ্ড নিয়ে উঠে পড়লেন স্পিতির ‘শিলা’ শিখরের মাথায়। 

 এদিকে, ঊনবিংশ শতাব্দীর উচ্চতম গিরিবর্ত্ম অতিক্রমের বিরল নজির স্থাপন করলেন এক বাঙালি। তাঁর নাম শরৎচন্দ্র দাস। ১৮৭৯-তে তিনি কাংলা পেরিয়ে চলে যান পূর্ব নেপালে। তারপর কাঞ্চনজঙ্ঘা হিমবাহকে বেড় দিয়ে জংসং লা (২০,২০৭ ফিট) পেরিয়ে নেমে আসেন উত্তর সিকিমে। এরপর চোর্তেন নিমা লা-র (১৮, ৭০০ ফিট) পথে প্রবেশ করেন তিব্বতে। ফেরার পথে কোংরালামা গিরিপথ (১৬,৪০০ ফিট), ডংকিয়া লা (১৮,১৩০ ফিট) পেরিয়ে ফিরে আসেন ভারতে। দু’বছর পরে আবার তিনি তিব্বতে যান। সেবার পেরোন কাংলা চেন গিরিপথ (১৭,০০০ ফিট)। এই গিরিপথে তিনিই ছিলেন প্রথম অভিযাত্রী। 

 ভারতীয়দের প্রথম শিখর-কেন্দ্রিক অভিযানের ঘটনা ১৯৫১-য়। দুন স্কুলের শিক্ষক গুরদয়াল সিংহ ত্রিশূল শিখরে (২৩,৩৬০ ফিট) উড়িয়ে দেন ভারতের পতাকা। ভারতীয় পর্বতারোহণের পথিকৃৎ, এই মানুষটি ছিলেন দুন স্কুলেরই ছাত্র। ভারতীয় মননে অভিযান-সাধনার বীজ রোপনে এই দুন স্কুলের ভূমিকা অপরিসীম। ১৯৩৭-এ জ্যাক গিবসন প্রধান শিক্ষক হয়ে যোগ দেন এই স্কুলে। পর্বতারোহণে তাঁর দুর্বার প্রেম তিনি ছড়িয়ে দেন ছাত্রদের মধ্যে। প্রতি বছরেই ছাত্রদের দিতে থাকেন প্রকৃত অ্যাডভেঞ্চারের স্বাদ। তাঁর হাতে-গড়া ছাত্রদের কয়েক জন হলেন গুরদয়াল সিংহ, নন্দু জয়াল, জগজিৎ সিংহ এবং হরি ডাং। হিমালয়-পর্বে এই সময়েই এসে পড়ে কয়েক জন বাঙালির ভূমিকা। 

 ১৯৪৯। পর্বতারোহীদের সামনে খুলে যায় নেপাল হিমালয়ের দরজা। এক বিরাট দল নিয়ে এভারেস্ট অঞ্চল সমীক্ষা করতে যান এরাক শিপটন। সেই দলে একমাত্র ভারতীয় অভিযাত্রী ছিলেন এক বঙ্গসন্তান গেপেন্দ্রনাথ দত্ত। খুম্বু হিমবাহে এভারেস্টে আরোহণের পথ খোঁজা ছাড়াও পুমোরি (২৩,৪৪২ ফিট) শৃঙ্গে ওঠার চেষ্টা করেন তিনি। চো-উ শৃঙ্গের দক্ষিণে ১৯ হাজার ৮০০ ফিটের একটি গিরিবর্ত্ম আবিষ্কার করেন এবং একই সঙ্গে আরোহণ করেন নাংপা লা (১৯,০৫০ ফিট)। 

 শিপটনের এই এভারেস্ট-সমীক্ষা অভিযান চলেছিল তিনমাস। গোপেন্দ্রনাথ এই সময়ে ইমজে খোলা হিমবাহ এলাকায় ২০,৩০৫ ফিটের একটি শিখর আরোহণ করেন। ভারতীয় পর্বতারোহণের ইতিহাসে সেটাই ছিল প্রথম কোনও কুমারী শৃঙ্গ জয়। পরের বছর শিপটন শৃঙ্গটির নামকরণ করেন ‘আইল্যাণ্ড পিক’। এখানেই শেষ নয়। গোপেন্দ্রনাথ ও স্যার এডমণ্ড হিলারি এরপর তাসিলেপচা গিরিপথ (১৮,৮৮২ ফিট) পেরিয়ে গৌরীশঙ্কর শৃঙ্গের সমীক্ষায় তাৎপর্যপূর্ণ ভূমিকা নেন। 

 পশ্চিমবঙ্গের প্রথম পর্বতাভিযান সংগঠিত হয় ১৯৫৩ খ্রিস্টাব্দে। সিকিমের পাণ্ডিম (২১,৯৫৩ ফিট) শিখরে এই অভিযানের পুরোধা পুরুষ ছিলেন গোপেন্দ্রনাথ এবং দেবশঙ্কর শীল। শিখর ছোঁওয়ার পরপর তিনটি প্রচেষ্টাই তাঁদের ব্যর্থ হয়। কিন্তু, বাঙালির এই দুঃসাহসিক প্রচেষ্টা সুদূর প্রসারী ছাপ ফেলে তরুণ প্রজন্মের উপর। 

 পরের বছরেই দার্জিলিঙে প্রতিষ্ঠিত হয় ‘হিমালয়ান মাউন্টেনিয়ারিং ইনস্টিটিউট’। অধ্যক্ষ হন নন্দু জয়াল। হাতে-কলমে প্রশিক্ষণের দায়িত্ব নেন তেনজিং নোরগে। 

 ১৯৬০-এর ১২ মার্চ। কলকাতার ভবানীপুরের ‘আশুতোষ হল’-এ ‘হিমালয়-পথিক’ উমাপ্রসাদ মুখোপাধ্যায়ের সভাপতিত্বে গঠিত হয় ‘হিমালয়ান ইনস্টিটিউট’। পরবর্তী কালে সংস্থাটি রেজিষ্ট্রিকৃত হয় ‘হিমালয়ান অ্যাসোসিয়েশন’ নামে। ওই বছরের সেপ্টেম্বর মাসে সুকুমার রায়ের নেতৃত্বে এই সংস্থা কর্তৃক নন্দাঘুন্টি শিখর অভিযান আজ তো ইতিহাস। 

 নন্দাঘুন্টির সাফল্য পশ্চিমবঙ্গে পর্বতারোহণের নতুন দিগন্ত খুলে দেয়। পরবর্তী দু’দশক ধরে হিমালয় দাপিয়ে বেড়ান বাংলার দামাল পর্বতারোহীরা। এই সময়েই বাংলা পায় প্রাণেশ চক্রবর্তী, অমূল্য সেন, নিতাই রায়, অমিয় মুখোপাধ্যায়, সুজল মুখোপাধ্যায়-এর মতো পর্বতারোহীদের। 

 আশির দশকে সব চেয়ে রোমহর্ষক অভিযানের ঘটনাটি ঘটে ১৯৮২-তে। নন্দাদেবী স্যাংচুয়ারির একেবারে উত্তর প্রান্তে ঋষি পাহাড়ের (২২,৯৪০ ফিট) ধ্যান ভাঙিয়ে শিখরের পথে রওনা দেন তিন অভিযাত্রী। শৃঙ্গটির পশ্চিম গিরিশিরায় ২০ হাজার ফিট উচ্চতার সামিট ক্যাম্প ছেড়ে শুরু হয় আরোহণ। সবার আগে অমূল্য রায়, মধ্যে দলনেতা প্রদীপ দাস এবং শেষে ইন্দ্রনাথ মুখোপাধ্যায়। বেলা বাড়ার সঙ্গে সঙ্গে গতিও মন্থর হতে থাকে। শিখর তখনও অনেক দূরে। তাঁরা বুঝতে পারেন কোনও ভাবেই সেদিন পৌঁছনো যাবে না ঋষির চূড়ায়। দলনেতা তাই সিদ্ধান্ত নেন, রাত কাটাতে হবে মাঝপথেই। 

 বিকেল সাড়ে চারটে থেকেই শুরু হল ঝিরঝিরে তুষারপাত। আর সেই সঙ্গে ঝোড়ো হাওয়া। তাপমাত্রা নেমে গেল হিমাঙ্কের অনেক নীচে। একটু উষ্ণতার জন্য প্রায় সারা রাত জ্বালিয়ে রাখা হল স্টোভ। পরিকল্পনা ছিল রাত থাকতে থাকতেই শুরু হবে শিখরের দিকে যাত্রা। কিন্তু, বাধ সাধল ওই ঝোড়ো হাওয়াই। 

 ২৮ সেপ্টেম্বর, ১৯৮২। বরফের দেওয়াল পাশে রেখে খানিকটা ঘুরপথেই তাঁরা এগোতে লাগলেন। ক্ষমতা ও একাগ্রতা সত্ত্বেও তাঁদের গতি ছিল বেশ কম। অবশেষে বেলা সাড়ে বারোটা নাগাদ তাঁরা পৌঁছলেন ঋষি পাহাড়ের স্বপ্নশিখরে। 

 ট্র্যাজেডি ঘটল নামার পথে। শিখরে পৌঁছনোর পর থেকেই দলনেতা প্রদীপ অসুস্থ বোধ করছিলেন। নামার সময়ে প্রতি দু’পা অন্তর তাঁকে বিশ্রাম নিতে হচ্ছিল। এই প্রচণ্ড ধীর গতির ফলে সেই বরফগুহায় পৌঁছতেই বিকেল হয়ে গেল। দল থেকে আলাদা হয়ে অমূল্য একাই ধরলেন সামিট ক্যাম্পের পথ। আর, অসুস্থ প্রদীপকে কোলে নিয়ে ঋষি পাহাড়ের সেই দুর্দান্ত ঢালে আটকে থাকলেন ইন্দ্রনাথ। রাত হয়ে আসছে। বাঁচতে হলে নামতে হবেই। 

 ইন্দ্রনাথের আপ্রাণ চেষ্টায় প্রদীপ ফের চলা শুরু করলেন। শরীর আর নিয়ন্ত্রণে নেই। দ’ুজনে রজ্জুবদ্ধ হয়ে বিপজ্জনক বরফের ঢালে নামতে নামতেই হঠাৎ পা পিছলে গেল প্রদীপের। পড়ে যাওয়ার ঠিক আগের মুহূর্তেই শরীরে বাঁধা দড়ি ধরে কোনও মতে ইন্দ্রনাথ বাঁচালেন তাঁকে। বরফে গাঁথলেন শক্ত করে আইস অ্যাক্সটি। দড়িটাকে আটকালেন তার সঙ্গে। কিন্তু, স্বস্তির নিঃশ্বাস ফেলার আগেই ঘটে গেল চরম দুর্ঘটনা। প্রদীপের ওজন বহন করতে পারল না আইস অ্যাক্স। উপড়ে গেল সেটি। আর সঙ্গে সঙ্গে বরফ-ঢালের অতলে চিরদিনের জন্য হারিয়ে গেলেন পর্বতারোহী প্রদীপ দাস। ৫৬ ঘন্টা কোনওরকম বিশ্রাম না নিয়ে, অনাহারে-অনিদ্রায় ক্লান্ত ও তুষারক্ষতে ক্ষতিগ্রস্ত একটি হাত নিয়ে সামিট ক্যাম্পে ফিরে এলেন ইন্দ্রনাথ। 

 বনিংটন বলেছেন, প্রতিযোগীসুলভ মনোভাবই সেই গিরিশিরা, যা পর্বতারোহীকে নিয়ে যায় ব্যক্তিগত উচ্চাশার স্বপ্নশিখরে। গত দু’দশকের পর্বতারোহণের ইতিহাসও বনিংটনের এই কথার যেন হুবহু প্রতিধ্বনি। পৃথিবীর চোদ্দটি ৮ হাজার মিটারের শৃঙ্গ আরোহণ করতে মেসনারের লেগেছিল চোদ্দ বছর। পোল্যাণ্ডের জার্জি কুকুজ্‌কা সেই একই কৃতিত্বের ভাগীদার হলেন মাত্র ন’বছরে। 

 চোদ্দটি ৮ হাজার মিটার উচ্চ শৃঙ্গ আরোহণের সংবাদে রেনহোল্ড মেসনারকে টেলিগ্রাম করেছিলেন কুকুজ্‌কা। সেই টেলিগ্রামে লেখা ছিল ‘গ্র্যাণ্ড স্ল্যাম জেতার জন্য কনগ্রাচুলেসনস’। তার পরের বছরেই কুকুজ্‌কা নিজেই যখন সেই একই কৃতিত্বের অংশীদার হলেন, তখন তাঁর উদ্দেশে মেসনার লিখে পাঠালেন‘তুমি দ্বিতীয় নও, তুমি অসাধারণ’ ( ইউ আর নট সেকণ্ড, ইউ আর গ্রেট)। আর, সারা দুনিয়ার পর্বতারোহণ-পণ্ডিতদের মতেও, কুকুজকাই সর্বকালের সেরা। তাঁর আরোহণ-শৈলী ও ঘরানার মধ্যে খুব বেশি করেই পাওয়া যায় এরিক শিপটনের দর্শন। শিপটন বলেছিলেন, ‘শিখর আরোহণের চেয়ে অনেক বড় ব্যাপার হল আরোহণ-পদ্ধতি।’ শীর্ষে ওঠাই শেষ কথা নয়, কী ভাবে উঠব, সেটাই অনেক বেশি গুরুত্বপূর্ণ। 

 জীবনের প্রথম ৮ হাজার মিটারের শৃঙ্গ অভিযানে দারুণ সফল হয়েছিলেন কুকুজ্‌কা। ১৯৭৯-র ৪ অক্টোবর তিনি পশ্চিম গাত্র বেয়ে, অক্সিজেন ছাড়াই উঠলেন লোৎসে-র মাথায়। পরের বছরে আন্দ্রেজ জাওয়াদা-র নেতৃত্বে পোলিশ অভিযাত্রীদল উঠল এভারেস্টে। সেটাই এভারেস্টে প্রথম শীতকালীন আরোহণ। 

 কিন্তু, কুকুজ্‌কা-র ছিল অদ্ভুত এক জেদ। সবকটি আট হাজার মিটারের শৃঙ্গের গায়ে তিনি উঠতে চাইতেন নিজস্ব, নতুন পথে। চাইতেন, প্রতিটি দুর্জয় শৃঙ্গেই থাকুক পোল্যাণ্ডের নিজস্ব স্বাক্ষর। তাই, মূল দল এভারেস্ট ছেড়ে চলে গেলেও, কুকুজ্‌কা থেকে গেলেন বেস ক্যাম্পেই। আন্দ্রেজ চোক-এর সঙ্গে এভারেস্টের দক্ষিণ বাট্‌ট্রেসের ডান দিক ধরে শুরু করলেন খাড়া আরোহণ। সাউথ সামিটে পৌঁছনোর অনেক আগেই শেষ হয়ে গেল তাঁদের কৃত্রিম অক্সিজেন। তাতেও হতোদ্যম না হয়ে আরোহণ চালিয়ে গেলেন তাঁরা। ১৯ মে বিকেল চারটেয় পৌঁছলেন শিখরদেশে। ১৯৮১-তে ‘সোলো’ আরোহণ করে সম্পূর্ণ নতুন পথে চড়লেন মাকালু-র শীর্ষে। পরের বছর আর এক সাহসী পোলিশ আরোহী ভয়টেক কুর্তিকা-র সঙ্গে জুটি বেঁধে আরোহণ করলেন ব্রড পিক। ১৯৮৩-তে সেই জুটি ফের আরোহণ করল গাশেরব্রুম ১ এবং ২। 

 কুকুজ্‌কা-কুর্তিকা জুটির সব চেয়ে স্মরণীয় বছর বোধহয় ১৯৮৪। ব্রড পিকের উত্তর শিখরে উঠে খাড়া গিরিশিরা বরাবর চলে এলেন ব্রড পিকের মধ্য শিখরে এবং শেষে ব্রডের প্রধান শৃঙ্গ আরোহণ করে নেমে এলেন নিরাপদে। তার পরের বছরেই শীতকালীন আরোহণ করলেন ধৌলাগিরি-১ এবং চো-ওউ শৃঙ্গে। তাতেও মন ভরল না কুকুজ্‌কা-র। নাঙ্গা পর্বতের রুপোলি গা বেয়ে উঠলেন। তৈরি হল উচ্চ পর্বতারোহণের আর এক দারুণ রেকর্ড। 

 কুকুজ্‌কা-র লক্ষ্য ছিল সব কটি আট হাজার মিটারের শৃঙ্গে পোল্যাণ্ডের নিজস্ব ‘রুট’ তৈরি করা। কিন্তু, সংবাদমাধ্যম ধরেই নিয়েছিল এই দুর্দান্ত দৌড়ে হয়তো শেষ বিচার করতে হবে ‘ফোটো ফিনিশ’ দিয়েই। মেসনারের মনেও সম্ভবত এই ভয়টা ছিল। ফলে, তিনিও বাড়িয়ে দিলেন তাঁর আরোহণের গতি। চোদ্দটা মহাশিখর আরোহণের ‘গ্র্যাণ্ড স্ল্যাম’ খেতাব জিততে তখন তাঁর বাকি মাত্র চারটি শিখর। ১৯৮৫-তেই মেসনার আরোহণ করলেন অন্নপূর্ণা-১ এবং ধৌলাগিরি। পরের বছরে মাকালু এবং লোৎসে। এর পরেই মেসনার-এর প্রবেশ ঘটল রেকর্ড বইয়ে। 

 ১৯৮৬-র শীতে কাঞ্চনজঙ্ঘা আরোহণের পর কুকুজ্‌কা ছুটলেন ‘কে-টু’-র দিকে। ১০ নভেম্বর তিনি পৌঁছলেন মানাসলু-র শিখরে। তাঁর লেখা থেকেই জানা যায়, প্রচণ্ড খারাপ আবহাওয়া ও হাড়-কাঁপানো ঠাণ্ডায় শীর্ষে উঠতে তাঁর সময় লেগেছিল ৬২ দিন। এরপর কুকুজ্‌কা-র বাকি থাকল দুটি আরোহণ অন্নপূর্ণা-১ এবং শিশাপাংমা। 

 আর্থার জাজার-এর সঙ্গে ১৯৮৭-র ফেব্রুয়ারি মাসে কুকুজ্‌কা চড়লেন অন্নপূর্ণায়। আর, সেই বছরেই, অগস্ট মাসে উঠলেন শিশাপাংমা-র শীর্ষে। নেমে এলেন স্কি করে। শেষ হল তাঁর চোদ্দটি আট হাজার মিটারের শীর্ষজয়ের উদ্যোগ। 

 পোল্যাণ্ডের অভিযাত্রীদলের পর্বতারোহণের সরঞ্জাম ছিল মেসনারদের তুলনায় অনেক অনুন্নত। দ্বিতীয়ত, অর্থনৈতিক অসাচ্ছল্য প্রতি পদে ছিল তাঁদের বাধা। কুকুজ্‌কা-র পিছনে এসে দাঁড়ায়নি পোলিশ সরকার। জোটেনি কোনও স্পনসরও। তবু, কুকুজ্‌কা পেরেছেন। আর, তাঁর জয় ছিল পোল্যাণ্ডের সাধারণ মানুষেরই জয়। 

 ১৯৮৭-তে ‘ম্যান অব দ্য ইয়ার’ পুরস্কার পেলেন কুকুজ্‌কা। পরের বছরে শীতকালীন অলিম্পিক আসরে পেলেন সাম্মানিক রৌপ্য পদক। ’৮৮-তে তিনি আবার ফিরলেন হিমালয়ে। কিন্তু, তাঁর নিয়তি অপেক্ষা করছিল লোৎসে-র শৃঙ্গে। ১৯৭৯-তে সে-শৃঙ্গে উঠেছিলেন প্রথমবার। ’৮৯-তে স্থির করলেন তৃতীয় আরোহণ। ৮৩,০০ মিটার উচ্চতায় উঠছিলেন তিনি, সঙ্গী পাওলোস্কি-র আগে আগে। শরীরের ভারসাম্য হারিয়ে হঠাৎ পড়ে গেলেন ৫,৪০০ মিটার উচ্চতার এক হিমবাহের প্রস্তর-শয্যায়। শেষ হয়ে গেল ‘কিং অব হিল্‌স’ কুকুজ্‌কা-র বর্ণময় জীবনচরিত। কবি লংফেলো-র কবিতার ভাষায় বললে, বলতে হয়: যেন আকাশ থেকে খসে পড়ল তারা/ প্রাণহীন, তবু সুন্দর সেই সমাপ্তি। 

 ১৯৮৭-র মার্চ মাসে ইতালির ছোট্ট শহর লাচেস-এ, মেসনারের বাড়িতে বসেছিল আলোচনার এক আসর। বিষয়: মেসনারের কৃতিত্ব এবং পৃথিবী জুড়ে পর্বতারোহণের গতি-প্রকৃতি। সেখানে উপস্থিত ছিলেন কানাডার বিশিষ্ট পর্বতারোহী প্যাট মরো। তিনি বললেন, ‘‘মেসনার অনবদ্য। দীর্ঘদিন ধরে চরম পরিস্থিতিতে ‘হাই অলটিচিউড’ আরোহণ করেও তাঁর মস্তিষ্কের কোষগুলি সমান সতেজ আছে। তাঁর মাপের পর্বতারোহী হয়তো আরও অনেকে আছেন। কিন্তু, তাঁরা কেউই তাঁর সমকক্ষ নন। কারণ, পর্বতারোহণের পাশাপাশি মেসনারের বাণিজ্যিক এবং বিপণন দক্ষতাও দেখার মতো।’’ 

 কথাটা মিথ্যে নয়। সেই ১৯৮৭-তেই তাঁর প্রায় এক ডজন স্পনসর! তাঁর সমস্ত অভিযানের যাবতীয় ঝক্কি-ঝামেলা সামলাচ্ছে ‘ট্রেকিং ইন্টারন্যাশনাল’ নামক একটি সংস্থা। আর, সব চেয়ে বড় কথা, তাঁর অভিযানের ‘বাজেট ফাণ্ড’ তৈরির দায়িত্ব কাঁধে নিয়েছে অপর একটি পেশাদার বিপণন সংস্থা। 

 মেসনার তাই দুর্দান্ত পর্বতারোহণ করেই ক্ষান্ত হননি। পর্বতারোহণকে যে চকমকে মোড়কে ‘প্যাকেজিং’ করে বাজারে ছাড়া যায়, দেখিয়ে গেছেন তাও। সত্তরের দশক জুড়ে যেমন শোনা যাচ্ছিল ‘অ্যালপাইন স্টাইল’, ‘সোলো’ আরোহণ, ‘বিভক অ্যাণ্ড ক্লাইম্ব’ কথাগুলি, তেমনই আশির দশকে এসে দেখা গেল এদেরই অবশ্যম্ভাবী দোসরকে ‘প্যাকেজিং অ্যাণ্ড মার্কেটিং’। মেসনার অবশ্যই এই নতুন স্রোতের ভগীরথ। 

 পরবর্তী বছরগুলোয় আমরা পেলাম ওয়াণ্ডা রুটজেভিক, নোরুরু ইয়ামাদা-র মতো সর্বকালের সেরা পর্বতারোহীদের। মাত্র ১৩৫ দিনে পাঁচ মহাদেশের সর্বোচ্চ শৃঙ্গগুলি চড়লেন জাপানি আরোহী ইয়ামাদা। কিন্তু, নিয়তি লুকিয়েছিল সেই আলাস্কার ম্যাককিনলি পাহাড়েই। নাওমি উয়েমুরার মতো ইয়ামাদাও চিরবিশ্রাম নিলেন এই শীতলতম পাহাড়েই। এভারেস্টের পূর্ব দেওয়ালকে ম্যালোরি বলেছিলেন, ‘নির্বোধের আরোহণ পথ’। সেই কাংসুং গাত্র বেয়ে এভারেস্ট আরোহণ করলেন স্টিফেন ভেনাবেল। একা। এবং কৃত্রিম অক্সিজেন ছাড়াই। সময় এল পর্বতারোহণের ‘মিথ’ ভাঙা-গড়ার। লোৎসে-র যে দক্ষিণ গাত্র হারিয়েছিল মেসনারকে, সেই দেওয়ালই গ্রাস করেছিল কুকুজ্‌কাকে। এমন মৃত্যু-দেওয়াল হেলায় আরোহণ করলেন তোমো সেসেন। 

 পর্বতারোহণের এই দুর্দান্ত দৌড়ে ভারতীয়রা কিন্তু পিছিয়ে নেই। ১৯৫৫-তেই সোনাম গিয়াৎসো প্রথম কোনও আট হাজার মিটার উচ্চ শৃঙ্গ (চো-ওউ) জয়ের স্বাদ এনে দিয়েছিলেন আমাদের। ’৬৫-তে ন’জন ভারতীয় আরোহণ করলেন এভারেস্ট। তার পরের বছরে চঞ্চল মিত্র-র নেতৃত্বে সম্পন্ন হল তিরস্থলি পশ্চিম (৭,০৭৯ মিটার) শৃঙ্গজয়। সেই প্রথম সাত হাজার মিটার উঁচু কোনও কুমারী শৃঙ্গে ভারতীয় আরোহণ সম্ভব হল। দলে ছিলেন নিরাপদ মল্লিক, শ্যামল চক্রবর্তী ও নিমা তাসি। ভারতীয় মেয়েরাও পিছিয়ে থাকলেন না। রেখা শর্মা, চন্দ্রপ্রভা আইতওয়াল, ভারতী দাস, বাচেন্দ্রী পাল ও সন্তোষ যাদবদের নাম ছড়িয়ে পড়ল পর্বতারোহী মহলে। 

 এগিয়ে ছিলেন বঙ্গললনারাও। ১৯৬৭-তে স্বপ্না মিত্র আরোহণ করেছিলেন ‘রোন্টি’ (৬,০৬৮ মিটার)। পরের বছরে কুমারী শৃঙ্গ ললনা (৬,১৩৮ মিটার) আরোহণ করে ফেরার পথে করচা নালার বিপজ্জনক স্রোতে হারিয়ে গেলেন সুজয়া গুহ, কমলা সাহা। বেঁচে ফিরলেন আন্টার্কটিকা-খ্যাত সুদীপ্তা সেনগুপ্ত। 

 রেকর্ড বোধহয় গড়ে ওঠে অনিবার্য ভাবে ভাঙার জন্যেই। এডওয়ার্ড লোরেটন মূল শিবির থেকে এভারেস্ট শিখরে উঠেছিলেন মাত্র ৪০ ঘন্টায়। আশির দশকে সেই রেকর্ড চুরমার করে ভাঙলেন মার্ক ব্যাটার্ড। বেস ক্যাম্প থেকে একটানা আরোহণ করে এভারেস্টের মাথা ছুঁয়ে আবার বেসক্যাম্পে ফিরলেন২২ ঘন্টায়। আর, তারপর এক দশক যেতে না যেতেই নেপালের কাজি শেরপা একই ঘটনা ঘটালেন মাত্র ২০ ঘন্টা ২৪ মিনিটে। নেপালেরই বাবু ছিরি সারা রাত এভারেস্টের শীর্ষে কাটিয়ে দিব্যি বেঁচে ফিরে এলেন। উত্তর এবং দক্ষিণ দু’দিক দিয়েই এভারেস্টে চড়ার পর দার্জিলিঙের কুশাং শেরপা কাংসুং গাত্র বেয়ে আবার উঠলেন সাগরমাথার শীর্ষে। 

 পাহাড়ের হাতছানি অগ্রাহ্য করা শক্ত। যুগ যুগ ধরে সেই অমোঘ হাতছানির টানেই মানুষ অভিযানে নাম লিখিয়েছে। প্রজন্ম থেকে প্রজন্মে। ঠিক যেমন তেনজিং তাঁর পুত্র নোরবু-কে চিনিয়ে দিয়েছিলেন এভারেস্ট। বেস ক্যাম্পের ছোট্ট বোল্ডারে বসে দু’চোখ ভরে দেখেছিল নোরবু। পৃথিবী-শীর্ষের গম্ভীর সৌন্দর্য। সেই চেনানোতেই যেন প্রসারিত হল পিতা থেকে পুত্রে উষ্ণতার স্রোতধারা। আগামী প্রজন্মের দিকে অ্যাডভেঞ্চারের উচ্ছল, অথচ গভীর প্রবাহ। 

 অ্যাডভেঞ্চার! আপন পেশিশক্তিকে চরম সীমায় ঠেলে নিয়ে যাওয়ার নামই বোধহয় অ্যাডভেঞ্চার। কিংবা, জীবনের সীমায় দাঁড়িয়ে স্বচ্ছ পর্দার ওপারে মৃত্যুকে উপভোগের নামই অ্যাডভেঞ্চার। কোনও রকম ভনিতা, ভূমিকা, উপসংহার ছাড়াই এর অস্তিত্ব। এ এক অনন্ত আত্মানুসন্ধান, আমাদের প্রত্যেকের নিজস্ব এভারেস্টের খোঁজে। 

 (শেষ) 


</TEXT>
</DOC>
<DOC>
<DOCNO>1010101_1bus4.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

শ ওয়ালেসের বার্ষিক হিসাব পাশ হল স্টাফ রিপোর্টার  কলকাতা শ ওয়ালেসের বার্ষিক হিসাব পাশ হয়ে গিয়েছে ৬৬.৩৫ শতাংশ ভোটে। উল্লেখ্য, শনিবারের বার্ষিক সাধারণ সভায় আর্থিক সংস্থাগুলির বাধায় ওই হিসাব পাশ হয়নি। আর্থিক সংস্থাগুলির দাবি মেনে এ ব্যাপারে শেয়ারহোল্ডারদের ভোট নেওয়া হয়। 

আর্থিক সংস্থাগুলির বক্তব্য ছিল, ১৯৯৯-২০০০ সালের বার্ষিক হিসাবে অনুৎপাদক সম্পদ খাতে কোনও অর্থের সংস্থান রাখা হয়নি। সেই কারণেই তারা ভোট চেয়েছিল। 

দাম কমাতে নোটিস। নয়াদিল্লি থেকে সংবাদসংস্থা পি টি আই-এর খবর: দিল্লি সরকারের উৎপাদন শুল্ক দফতর রয়্যাল চ্যালেঞ্জ হুইস্কির দাম কমানোর জন্য শ ওয়ালেসের শাখা সংস্থা সেন্ট্রাল ডিস্টিলারি অ্যাণ্ড ব্রুয়ারিজকে নোটিস দিয়েছে। ৭৫০ মিলিলিটারের জন্য এই দাম ৬০ টাকা কমাতে বলা হয়েছে। 


</TEXT>
</DOC>
<DOC>
<DOCNO>1010506_6raj3a.utf8</DOCNO>
<TEXT>
 ২৩ বৈশাখ ১৪০৮ রবিবার ৬ মে ২০০১

ভোটে আমল পাবে না বিজেপি, মেনে নিয়ে অটল বললেন, আমরা হব অঙ্কুশ অনিন্দ্য জানা  বুলবুলচণ্ডী (মালদহ) 

বুলবুলচণ্ডীর জনসভায় প্রধানমন্ত্রী অটলবিহারী বাজপয়ী ও তপন সিকদার। ছবি: তপন দাশ পশ্চিমবঙ্গে বিধানসভার ভোটে বি জে পি যে বিশেষ কল্কে পাবে না, মালদহে প্রচারে এসে প্রকারান্তরে তা স্বীকার করলেন স্বয়ং প্রধানমন্ত্রী অটলবিহারী বাজপেয়ী। তাঁর কথা, ‘‘অনেকে আমাকে প্রশ্ন করছেন, এই রাজ্যে আমাদের তো কোনও সম্ভাবনা নেই। তা হলে আমি কেন প্রচারে এসেছি? আমি বলি, আমাদের ভূমিকা হবে মোটরগাড়ির ব্রেকের মতো, ছোট হলেও যার ভূমিকা গুরুত্বপূর্ণ। হাতি নিয়ন্ত্রণের জন্য দরকার অঙ্কুশ। আমরা সেই ভূমিকাই পালন করব।’’ 

বস্তুত, বাজপেয়ী কেন মালদহ থেকে দূরে প্রত্যন্ত বুলবুলচণ্ডীতে সভা করতে এলেন, সেই প্রশ্ন ওঠা স্বাভাবিক। একটা কারণ যদি হয় অসমে ভোটের প্রচারে যাওয়ার পথে পশ্চিমবঙ্গে বুড়ি ছুঁয়ে যাওয়া, তা হলে প্রধান কারণ অবশ্যই এই গ্রামেই কেন্দ্রীয় টেলি-যোগাযোগ দফতরের প্রতিমন্ত্রী তপন সিকদারের ভিটে। গ্রামে হাইস্কুলের মাঠের মঞ্চে তপনবাবু বিগলিত গলায় বলেছেন, ‘‘এটা আমার গ্রাম। প্রধামন্ত্রীকে আমি বলেছিলাম, আপনাকে আদিবাসী-অধ্যুষিত গ্রামে নিয়ে যাব। কোনও প্রধানমন্ত্রী এর আগে এই গ্রামে আসেননি।’’ 

দুপুরের খর রোদে আদিবাসী-অধ্যুষিত নির্বাচনী সভায় কী বললেন প্রধানমন্ত্রী? এক বারও মমতা বন্দ্যোপাধ্যায়ের নাম উচ্চারণ নয়। আক্রমণ বলতে ‘কংগ্রেসের সঙ্গে জোট বেঁধে তৃণমূল রাজ্যের ভাল করতে পারবে কি না, সন্দেহ আছে,’ এবং ‘তৃণমূল আমাদের ছেড়ে চলে এসেছে বলে খারাপ লাগে। সি পি এমের বি-টিম কংগ্রেসের সঙ্গে মিলে তৃণমূল এখন সি পি এমের সি-টিম হয়ে গিয়েছে’। মৃদু হাততালি পড়ল। কিন্তু বাকি সময় তিনি যা বললেন, তা অনেক বেশি উপযোগী সার্কের বৈঠক বা রাষ্ট্রপুঞ্জের সভায়। সত্যিই তো, কাড়া-নাকাড়া বাজিয়ে, উলুধ্বনি, শঙ্খধ্বনি করে বাজপেয়ীকে যাঁরা স্বাগত জানিয়েছিলেন, প্রধানমন্ত্রীর আগে মমতার সমালোচনা (উনি দেবতুল্য প্রধানমন্ত্রীর সঙ্গে বিশ্বাসঘাতকতা করেছেন) করে তপনবাবু যাঁদের তাতিয়ে দিয়েছিলেন, তাঁরা কী করে উৎসাহ পাবেন দেশের আমদানি-রফতানি নীতি বা আর্থিক উদার নীতির ব্যাখ্যায়? প্রধানমন্ত্রী প্রতীক এবং বলেছেন, প্রধানমন্ত্রী। ‘‘তহলকাকাণ্ড শনিবার, নিয়ে সংসদে বুলবুলচণ্ডীর বিরোধীরা যা সভায় করছেন, তা বাজপেয়ী।  তপন অনুচিত। ওঁরা দাশ আমার ইস্তফা চাইছেন। আমি বলছি, ইস্তফা দেব না। ভোটে হারান। বিতর্ক করুন, সব প্রশ্নের জবাব দেব।’’ কংগ্রেস ও বামেদের আক্রমণ করেছেন তিনি। আফসোস করেছেন, কংগ্রেসের মতো একটি ‘ক্ষয়িষ্ণু দল’-এর সঙ্গে তৃণমূল জোট বাঁধায়।কিন্তু ওই পর্যন্তই। তার পরেই রাষ্ট্রের অভিভাবকের ভূমিকায় সরে গিয়ে বলেছেন, ‘‘এই রাজ্যে যে সরকারই ক্ষমতায় আসুক না কেন, আমার সরকার তাদের সঙ্গে সহযোগিতা করবে। আমরা দুর্নীতির জন্য বড় বড় অফিসারকেও ছাড়িনি। ছোট স্তরে দুর্নীতি ঠেকাতে রাজ্য সরকারের সহযোগিতা চাই। এতে দলগত রাজনীতি আসা অনুচিত। রাজ্যে যারাই আসুক, কেন্দ্র তাদের সব রকম সহযোগিতা দেবে।’’ বাজপেয়ীর বক্তৃতার মাঝপথেই জনতা উঠতে শুরু করেছিল। বি জে পি-র স্বেচ্ছাসেবকরা তাঁদের ধমক-চমক দিয়ে বসিয়ে রাখেন। 

অথচ বাজপেয়ী শুরু করেছিলেন ভাল। বাংলায় ‘হবিবপুর ও মালদহ জেলাবাসী বন্ধু ও ভাইয়েরা, সবাইকে আমি বাংলা নববর্ষের অভিনন্দন জানাই’ বলে। কিন্তু বাংলাদেশের সীমান্ত থেকে আড়াই কিমি দূরের এই গ্রামে কট্টর বি জে পি-সমর্থকেরা তো এত তত্ত্বকথা শুনতে আসেননি। কী করে তাঁরা আশা করবেন যে, নির্বাচনী সভায় প্রার্থীদের পরিচিত করাতেও ভুলে যাবেন প্রধানমন্ত্রী? বাজপেয়ী অবশ্য তাঁদের আশ্বস্ত করেছেন, ‘কেন্দ্রীয় সরকারের কোনও বিপদ নেই’ বলে। বলেছেন, ‘‘সমস্যা আছে। তবে তার মোকাবিলা করব।’’ 

বাজপেয়ীর আধ ঘণ্টার এই বক্তৃতা এই রাজ্যে তাঁর দলকে কতটা শক্তিশালী করবে, সেটা গবেষণার বিষয়। কিন্তু তিনি নিশ্চিত জানেন, তার প্রথম পাঁচশো বক্তৃতার মধ্যেও বুলবুলচণ্ডী আসবে না। যেমন সভার শুরু ও শেষে হেলিপ্যাডের দিকে জনতার উন্মত্ত দৌড় দেখে মনে হল, বাজপেয়ী নন, তাঁর বাহনই এই প্রত্যন্ত গ্রামে দিনের নায়ক। 


</TEXT>
</DOC>
<DOC>
<DOCNO>1010210_rashifal.utf8</DOCNO>
<TEXT>
 ২৮ মাঘ ১৪০৭ রবিবার ১১ ফেব্রুয়ারি ২০০১

সাপ্তাহিক রাশিফল সব্যসাচী ১১১৭ ফেব্রুয়ারি, ২০০১ আলোচ্য সপ্তাহে রাশিচক্রে গ্রহসংস্থান যথাবৃষে শনি বৃহস্পতি, মিথুনে রাহু, বৃশ্চিকে মঙ্গল, ধনুতে কেতু, মকরে রবি, কুম্ভে বুধ বক্রী, মীনে শুক্র। চন্দ্রের রাশি ও নক্ষত্র পরিক্রমা কন্যা উত্তরফাল্গুনি থেকে ধনিমুলা, তিথিভোগ কৃষ্ণা চতুর্থী থেকে কৃষ্ণা দ্বাদশী, যোগসঞ্চার পুষ্যা ধৃতি থেকে থেকে চিত্রা হর্ষণ পর্যন্ত। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য। মেষ: পারিবারিক দায়িত্ব পালন। কোনও বন্ধু বা আত্মীয়কে দুশ্চিন্তা মুক্ত করতে পারেন। সুবুদ্ধিযোগে কর্মে সাফল্য ও সুখ্যাতিলাভ। সপ্তাহের আদ্যভাগে দেহারোগ্য ও স্বাস্থ্যের উন্নতি, গুরুজন ও প্রিয়জনের সৌভাগ্যবৃদ্ধি। মধ্যভাগে বিদ্যার্থী ও শিক্ষকের সাফল্য, গবেষক ও পরিকল্পকের সম্মানলাভ। অন্তভাগে বহুকর্মব্যস্ততা, উপার্জন ও সঞ্চয়বৃদ্ধি, প্রভাবশালী ব্যক্তির আনুকূল্যলাভ। মেষলগ্নে জাত ব্যক্তির বাহনক্রয় ও নতুন গৃহারম্ভ, কর্মসূত্রে দূরযাত্রা। বৃষ: জীবাণু সংক্রমণ ও উদরপীড়ায় ক্লেশ। সাধুসজ্জনের সঙ্গলাভ ও উপদেশ শ্রবণে মানসিক শান্তি। বৈষয়িক মীমাংসা অর্থসঙ্কটের সমাধান। সপ্তাহের আদ্যভাগে ঊর্ধ্বতন কর্তৃপক্ষের আনুকূল্যলাভ, কর্মে পদোন্নতি ও আয়বৃদ্ধি। মধ্যভাগে পৈতৃক সম্পত্তির মালিকানা ও দখল। রক্তচাপবৃদ্ধি ও বক্ষঃপীড়া। অন্তভাগে ঋণশোধ, স্বামী-স্ত্রীর মতৈক্য ও মানসিক শান্তিলাভ, ভ্রাতা ও ভগিনীর বিবাহ। বৃষ লগ্নে জাত ব্যক্তির বলবান শত্রুর মোকাবিলা, গৃহে শুভ অনুষ্ঠান, সম্পত্তি ক্রয়। মিথুন: বিতর্কবিবাদে ও মকদ্দমায় জয়লাভ। সামাজিক প্রতিষ্ঠালাভ ও প্রভাব প্রতিপত্তি বৃদ্ধি। প্রিয়জনের বিবাহ ও সুখসমৃদ্ধির সূচনা। সপ্তাহের আদ্যভাগে গবেষণায় সাফল্য, মৌলিক চিন্তা ও প্রবন্ধ রচনা, ব্যবসায়ীর উন্নতি। মধ্যভাগে তীর্থভ্রমণ, পুণ্যস্নান, বহুজনের হিতার্থে অর্থব্যয়। একাধিক কর্মসূত্রে আয়বৃদ্ধি। অন্তভাগে কর্মে উদ্যম, ব্যয়সঙ্কোচ, নির্জনবাস ও আধ্যাত্মিক চিন্তা, নৈরাশ্যমুক্তি। মিথুনলগ্নে জাত ব্যক্তির বিষয় সম্পত্তি বৃদ্ধি, জ্ঞাতি ও বন্ধুর সঙ্গে সম্পর্কের উন্নতি। কর্কট: ধর্মগ্রন্থ পাঠ ও আধ্যাত্মিক আলোচনা শ্রবণ। উচ্চতর বিদ্যার্জন ও বৃত্তিগত প্রশিক্ষণলাভ। দূরভ্রমণ ও বিদেশযাত্রার যোগাযোগ হতে পারে। পারিবারিক দায়িত্ব পালন। সপ্তাহের আদ্যভাগে ঋণশোধ ও সম্পত্তি ক্রয়, বিজ্ঞান ও প্রযুক্তিবিদের সাফল্য। মধ্যভাগে শ্লেষ্মাধিক্য ও বক্ষঃপীড়া, দাম্পত্য সন্তোষ ও সমৃদ্ধিলাভ, সন্তানের কৃতিত্ব। অন্তভাগে লক্ষ্য স্থির করে কর্মপন্থা নির্ণয়, কর্মে ধীর অগ্রগতি, ভ্রমণে আনন্দলাভ। কর্কটলগ্নে জাত ব্যক্তির কর্মপ্রতিভার বিকাশ, দায়িত্ব ও উপার্জনবদ্ধি, উচ্চাভলাষ সিদ্ধি। সিংহ: দুর্গম স্থানে ভ্রমণ বা পর্বতারোহণের পরিকল্পনা। দেহে আকস্মিক আঘাত বা অস্ত্রোপচারের জন্য ক্ষত। কর্মসূত্রে আয়বৃদ্ধি। গৃহে বহুজন সমাগমে আনন্দ। সপ্তাহের আদ্যভাগে স্বজনবর্গ ও সন্তানের উন্নতি, ভক্তিলাভ, সাহস ও ইচ্ছাশক্তিবৃদ্ধি। মধ্যভাগে কর্মে ও বিদ্যার্জনে সন্তানের কৃতিত্ব, উপার্জন ও সঞ্চয়বৃদ্ধি, বক্যে তেজস্বিতা। অন্তভাগে স্বাস্থ্যকর স্থানে ভ্রমণ ও অবস্থান, সাহিত্য ও সঙ্গীতচর্চা, ভ্রাতা, ভগিনীর উন্নতি। সিংহলগ্নে জাত ব্যক্তির গুরুজনের সেবা ও সম্পত্তির সুরক্ষা, সপরিবার ভ্রমণে আনন্দলাভ। কন্যা: বাধা অতিক্রম করে কর্মে সাফল্য। চাকুরিজীবীর দায়িত্ব ও উপার্জনবৃদ্ধি। বিদ্বান ব্যক্তিদের সভায় যোগদান ও জ্ঞানগর্ভ আলোচনা শ্রবণ। কাব্যগীতচর্চা। সপ্তাহের আদ্যভাগে উচ্চ আদর্শ ও সৎসাহস, উত্তরাধিকারপ্রাপ্তি, বিতর্কে জয়লাভ। মধ্যভাগে ভগ্যোদয় বিলম্বিত, সন্তানের উন্নতি বিষয়ে চিন্তা, সুন্দর যানারোহণে ভ্রমণ। অন্তভাগে গুরুজনের দেহারোগ্য, প্রিয়জনের সুখসমৃদ্ধি, রক্তঘটিত পীড়ার সূচনা। কন্যালগ্নে জাত ব্যক্তির বিত্তসম্পত্তি লাভ, দুঃখ ও ক্ষোভের নিবৃত্তি, প্রিয়জনের সঙ্গলাভ। তুলা: কোনও দুর্ঘটনা বা বৈষয়িক সঙ্কট এড়িয়ে যেতে পারেন। বন্ধু বা গুরুজনের সঙ্গে মতানৈক্য হতে পারে। পত্নীর সময়োচিত ধৈর্য ও কর্মকুশলতায় বৈষয়িক লাভ। সপ্তাহের আদ্যভাগে কর্মসূত্রে দূরযাত্রা, আমদানি ও রফতানি ব্যবসায়ীর উন্নতি। মধ্যভাগে শত্রুর সঙ্গে কুটনৈতিক সন্ধি, আয়বৃদ্ধি, প্রিয়জনের বিবাহচিন্তা। অন্তভাগে প্রতিকূল পরিবেশে কর্মপ্রগতি, সহকর্মীদের সাহায্যলাভ, দ্রুত দেহারোগ্য। তুলালগ্নে জাত ব্যক্তির সাহস ও মনোবল বৃদ্ধি, নতুন কর্মোদ্যম, বৈষয়িক উন্নতি। বৃশ্চিক: সময়োচিত বুদ্ধি ও ক্ষিপ্রকারিতায় কার্যসিদ্ধি। জীবাণু সংক্রমণ ও জ্বরাদি পীড়ায় ক্লেশ। মহৎ প্রেরণালাভ, দরিদ্র, রুগ্‌ণ ব্যক্তির সেবায় দান। সপ্তাহের আদ্যভাগে আভিজাত্যবোধ, গুরুজনের সুপরামর্শ লাভ, চাকুরিক্ষেত্রে উন্নতি। মধ্যভাগে আধ্যাত্মিক অনুূভূতি, গণিতজ্ঞ ও বিজ্ঞানীর সাফল্য, পারিবারিক শান্তি। অন্তভাগে চারুকলার রসাস্বাদনে আনন্দ, গৃৃহবাহনাদি সম্পত্তি বিষয়ে শুভ, সুবুদ্ধিযোগ। বৃশ্চিকলগ্নে জাত ব্যক্তির সাহস ও মনোবলবৃদ্ধি, নতুন কর্মোদ্যম ও বৈষয়িক উন্নতি। 

ধনু: সন্তানের সৌভাগ্যলাভের যোগাযোগ হতে পারে। কর্মে পদমর্যাদা, দায়িত্ব ও উপার্জনবৃদ্ধি, সবান্ধব দূর ভ্রমণ লাভজনক ও আনন্দদায়ক হতে পারে। সপ্তাহের আদ্যভাগে সুযোগসন্ধানী বিষয়ে সাবধান।, রোগ ও শত্রু নিবারিত হতে পারে। মধ্যভাগে গুপ্তশত্রুতা ও দ্রব্যার্থের অপচয় বিষয়ে সতর্ক থাকবেন। জ্বরাদি পীড়ায় ক্লেশ। অন্তভাগে মৌলিক চিন্তা ও গবেষণায় সাফল্য, কর্মক্ষেত্রে কৃতিত্বের স্বীকৃতিলাভ। ধনুলগ্নে জাত ব্যক্তির উচ্চতর বিদ্যার্জন, বন্ধু ও স্বজনবর্গের সম্মানবৃদ্ধি, তীর্থক্ষেত্রে ভ্রমণ। মকর: দাম্পত্যজীবনে ভুলবোঝাবুঝি ও আইন-আদালতবিষয়ে সাবধান। পথদুর্ঘটনা ও দৈহিক নিরাপত্তা বিষয়ে সতর্ক হবেন। অস্ত্রোপচারে আরোগ্য। সপ্তাহের আদ্যভাগে উপার্জন ও সঞ্চয়বৃদ্ধি, আধ্যাত্মিক চিন্তা ও ধর্মাচরণ। মধ্যভাগে সুবুদ্ধিযোগ, নতুন পরিকল্পনা, চাকুরিজীবীর সাফল্য ও আয়বৃদ্ধি। অন্তভাগে চিকিৎসা ও ভ্রমণের জন্য ব্যয়, ব্যবসাতে লগ্নিবৃদ্ধি, স্থায়ী আমানতসূত্রে লাভ। মকরলগ্নে জাত ব্যক্তির কর্মে নতুন উদ্যম, সৎসাহস ও মনোবলবৃদ্ধি, বিত্তসম্পত্তি লাভ। কুম্ভ: কর্মক্ষেত্রে নতুন পরিকল্পনা সার্থক হতে পারে। অভিজ্ঞ বহুবুদ্ধি ব্যক্তির পরামর্শে সঙ্কট থেকে মুক্তিলাভ। গোপন তথ্য জেনে শত্রুর ক্ষমতা খর্ব করার চেষ্টা। সপ্তাহের আদ্যভাগে শ্লেষ্মাবৃদ্ধি, শ্বাসকাশাদি ক্লেশ, যুক্তিপূর্ণ অভিভাষণ। মধ্যভাগে চিকিৎসক ও ব্যবসায়ীর ধনবৃদ্ধি, বাহনক্রয়, ও নতুন গৃহনির্মাণ, বিতর্কবিবাদে জয়লাভ। অন্তভাগে গুরুজনের স্বাস্থ্য ও সম্পত্তির সুরক্ষা, একাধিক সদুপায়ে অর্থাগম। কুম্ভলগ্নে জাত ব্যক্তির আয়বৃদ্ধি, বৈষয়িক অবস্থার সুস্থিতি, বিদ্যর্জন ও বিবাহ। মীন: আইনঘটিত জটিলতার সরলীকরণ, মানসিক প্রফুল্লতা, স্বাস্থ্যন্নতি। কর্মক্ষেত্রে বহুশ্রম ও অধ্যাবসায় যোগে সাফল্য ও উপার্জনবৃদ্ধি। সম্পত্তি ক্রয়। সপ্তাহের আদ্যভাগে পদমর্যাদা ও দায়িত্ববৃদ্ধি, গৃহে শুভ অনুষ্ঠান ও পত্নীর কর্মকুশলতা। মধ্যভাগে দেহপীড়া ও কোনও ব্যক্তির অপ্রত্যাশিত শত্রুতায় অভাবনীয় ক্ষতি। অন্তভাগে ব্যবসায়িক সাফল্য, মানসিক সংযম, স্থির বুদ্ধি ও অধ্যয়নে সন্তানের কৃতিত্ব। মীনলগ্নে জাত ব্যক্তির নতুন কর্মপরিকল্পনা ও পদ্ধতিতে সাফল্যলাভ, আইনজ্ঞ ও ব্যবসায়ীর অভীষ্টলাভ, পদমর্যাদা ও দায়িত্ববৃদ্ধি। 

[ভারতীয় রাষ্ট্রীয় পঞ্চাঙ্গ অ্যালমানাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010117_15rabigol.utf8</DOCNO>
<TEXT>
 ২৯ আশ্বিন ১৪০৭ রবিবার ১৫ অক্টোবর ২০০০

 রবিবাসরীয় গল্প ভালুর জ্যোৎস্না সর্বাণী বন্দ্যোপাধ্যায় 

 ছবি: কৃষ্ণেন্দু চাকী সমুদ্রের ঢেউয়ের মতো আওয়াজ শুনছিল অনীশ। আয়েশের ঘুম। একটু বেলা হয়েছে। তবু আরও একটু ঘুমানোর ইচ্ছা হয়নি। ঘুমও যায়নি এ ঘর থেকে। জানলার টানা পর্দায়, মশারির কুয়াশায়, বালিশে ছড়ানো ছিটানো ঘুমের আমেজ এখনও লেগে আছে। টেবিলের ওপর ঘড়ি বাজছে নিঃশব্দে প্রায়। আড়মোড়া ভেঙে ঘড়ি দেখে অনীশ লাফিয়ে উঠল। 

 এত বাজে! চোখ বুজে উল্টে শোয় আবার। গলায় নকল ভয় নিয়ে চেঁচায়, আমাকে ডেকে দাওনি কেন? দোলা... ও দোলা...। 

 দোলা এই তল্লাটে নেই। নির্ঘাত ছাদে গিয়ে ঝগড়া শুনছে। 

 ওই শব্দের গর্জন সমুদ্রের নয়। ঝগড়ার আওয়াজ তাহলে! অথচ ঘুমের মধ্যে বারবার ওই আওয়াজ কানের পর্দায় ধাক্কা দিয়েছে। 

 সামনের রাস্তা পেরোলেই কুমড়ো লতার ছায়ায় ঢাকা লাল টালির চালের বাড়ি আছে একটা। আওয়াজ ওই নিরীহ বাড়িটা থেকেই আসছে। বাড়িটা রাস্তার ঠিক ওপরে নয়। একটু ভেতর দিকে। সামনে একটা ঘাস ওঠা ছোট জমি। ঝগড়া হলেও ও বাড়িতে অনেক পাখি যায়। দরজা পেরিয়ে কখনও সখনও ঘাস জমি না হয়ে উঠতে পারা উঠোনেও ঘোরাফেরা করে। ভালু সকালবেলায় চা খই ছড়ায় উঠোনে। পাখিরা আসে। ভালু পাখি দেখে। তখন ওর বউ জ্যোৎস্নার গালাগালি, চিৎকার, কিছুই আর কানে যায় না। 

 সাধারণত ঝগড়া হয় রাতের দিকে। তখন ভালু সবে রিকশা ঢোকায় বাড়ির সামনের সরু রাস্তায়। ভালুর মা আফিম খেয়ে ঝিমোয়। ভালুর বউ সামনের ছোট্ট উঠোনে দাঁড়িয়ে ঝগড়া করে আর পাক খায়। দোলা কত দিন অনীশকে ডেকে নিয়ে গেছে ছাদে। দেখিয়েছে ঝগড়ার বিভিন্ন রূপকল্প। মানে অনীশের এ রকমই মনে হয়। 

 ভালু নির্বিকার উঠোনে বসে আছে। ভালুর বউ চেঁচাচ্ছে। মাথার খোঁপা নাচছে। হাত ঘুরিয়ে ঘুরিয়ে ভালুর বউ বলছে, খেতে দিতে পারে না, উনি আবার ভাতার হলেন। ভাত দেয় না, ভাতার। মুখে নুড়ো জ্বেলে দিই অমন ভাতারের। 

 ভাত দেয় না কেন? ভালুর বউ রোজই দুপুরে ভাত খায় তো! রাস্তার ওপরে এসে ভাতের থালা উপুর করে কুকুর ডাকে। তবে? দোলা বলছিল একদিন। 

 অনীশ হেসে ছিল। তাহলে আর কী নিয়ে ঝগড়া হবে? ঝগড়া করতে গেলে জোরালো কিছু দোষ তো চাই মানুষের। 

 দোলা তাকিয়ে থাকে অনেকক্ষণ। তারপর চলে যায়। ভঙ্গিটা এমনই যে ঝগড়া না করলেই কি চলে না। দোলা একটু ভোঁতা মতোন। চোখ বড়। ভাসা ভাসা, নাক চাপা, দোলাকে দেখলেই বোঝা যায় দোলা বেশি ভাবতে পারে না। আর অনীশের এটাই সবচেয়ে বড় সমস্যা। কোনও কিছু দিয়েই দোলাকে ভাবানো যায় না। উসকানো যায় না। এমনকী রাগানোও যায় না। অথচ দেখো ভালুর বউ এমনিতেই কেমন গরম হয়ে থাকে। যেন শুকনো খড়ের গাদা। হাঁ করে আগুন চাইছে। 

 চেহারাও আগুনের মতো। লম্বা সটান চুল, প্রায় সময়ই খোলা। কপালে লাল টুকটুকে দু’আনার সাইজের সোয়েডের টিপ, নাকে নাকছাবি। সারা শরীরে ডুরে ডুরে লেপটে থাকা শাড়ি। বুক চেতিয়ে, শরীরের নানা অংশ এলিয়ে হাঁটে যখন, মনে হয় যেন মা কালী আসছে। তবু ভালুর বউকে বেশ লাগে অনীশের। ঝকঝকে তরতাজা ভালুর বউয়ের পাশে ফর্সা নরম দোলাকে মনে হয় ঘুমিয়ে আছে যেন। 

 দোলার চুল সামান্য কুঁচকানো। গোলালো হাত পা। ফর্সা রঙের হাতির দাঁতের জেল্লা। যত ফ্যাকাশে রঙের শাড়ি দোলা ভালবাসে। কপালে ছোট টিপ। দোলা লিপস্টিক লাগাতেও ভয় পায়। দোলা যেন মা দুর্গার পাশে আধবোজা চোখের সরস্বতী, হাতে বীণা নেই। ঝাড়ন আছে একটা। দিন রাত এটা ওটা ঝাড়ছে। 

 ভালুর বউ রাস্তার ধারের ছোট মাঠে ঝগড়া করে জ্বলন্ত উনুন নামায়। চেঁচিয়ে বলে, বাজার নেই, কিস্‌সু নেই। মুখে আগুন অমন সোয়ামির। ভাত দিতে পারে না, চুল্লু গেলার পয়সা জোটে কোথা থেকে শুনি? ভালুর মা বাড়ির ভেতর থেকে ছুটে এসে দুর্বাশার শাপ দেওয়ার ভঙ্গিতে পোজ দিয়ে দাঁড়ায়। এক হাতের আঙুল তুলে শাসায়, খবরদার বলছি, আমারই বাড়িতে আমার ছেলেকে গাল দিবি না। বুড়ির তার পরের কথাগুলোর ভল্যুম এত কমে যায়, শোনা যায় না। 

 ভালু এসে যায় ততক্ষণে। নদর্মার ধারে বসে দাঁতে নিমডাল চিবোয় আর বলে, তাতে তোর বাপের কী? অনীশ দেখেছে ভালু কিন্তু রাগে না তখন। মুখে মিটিমিটি হাসি নিয়ে একটা মিথ্যা লড়াই করে ভালু। 

 ভালুর দেখাদেখি অনীশের কেমন ইচ্ছা যায়। শুয়ে থাকে মটকা মেরে। দোলা এসে ডাকে, ওঠো অনেক বেলা হল যে। ঠাণ্ডা হাতটা কপালে ঠেকায়, না, গা তো গরম না। কী গো বাজারে যাবে না? 

 অনীশ বলে, উম্‌, একটু ঘুমোচ্ছি। রোজ বাজার না গেলেই নয়? দোলা কখনওই ঠিকঠাক সিগনাল পায় না। বলে, থাক তাহলে। দোর থেকেই কিনে নেব। ডিম আছে। হয়ে যাবে। 

 ধড়মড়িয়ে উঠে পড়ে অনীশ। এই ভোঁতা বউটাকে দিয়ে কোনও স্বাদই মিটবে না। বাথরুম সেরে রোজকার মতো কাগজ পড়ে। দোলা চা নিয়ে আসে। অনীশ চা খায়, বাজারে যায়। বাজার সেরে হুড়মুড়িয়ে চান করে অফিসেও বেরিয়ে পড়ে ঠিকঠাক। দোলারও কাজের কামাই নেই। টিফিন, ভাত, বড় মাছভাজা সব ঠিকমতো পায় অনীশ। অফিসে যাওয়ার সময় দোলা যখন শান্ত মুখে দুগ্গা দুগ্গা বলে, অনীশ ভাবে দোলা কি একটু ঘামতেও পারে না! 

 সে দিন একটা কাণ্ড হল পাড়ায়। সন্ধে তখন পেরিয়ে গেছে। সবে আবছা হয়ে আসছে দোকানপাট, মানুষজন। জ্যোৎস্না ভালুর মার হাত ধরে হিড়হিড় করে নিয়ে এল রাস্তায়। কোমরের শাড়ি খুলে গেছে, অাঁচল লুটোচ্ছে। দেখলেও ভয় লাগে এ সব। ভালু বোধহয় বাড়িতে নেই। 

 অফিসে ফেয়ারওয়েল ছিল একটা। তাড়াতাড়ি বাড়ি ফিরেছে অনীশ। সাইকেল নিয়ে থমকে দাঁড়ায় গলির মুখে। ভালুর মাও ভয় পেয়েছে খুব। এতটা বাড়াবাড়ি অনেক দিন হয়নি। কাঁদছে ইনিয়ে বিনিয়ে। দ্যাখো, তোমরাই দ্যাখো। আবাগির বেটি আমার কী হালটাই করল। এর একটা পিতিকার করে না কেউ! দেশে কি মানুষজন নেই...। ওরে আমার...। আরও কত কথা। বাড়ির দরজার সামনে সাইকেল নিয়ে থমকে দাঁড়িয়ে অনীশ। পাড়ার কম বয়সী ছোকরার দল ঘিরে ফেলেছে বুড়িকে। 

 জ্যোৎস্না নির্বিকার। ভয়ের লেশমাত্র নেই। চিল চিৎকার করছে। করবে না? মানুষটা ফিরুক তারপর কী হাল করি দেখবে। আমার চরিত্তির নিয়ে কথা  মুখে ঝামা ঘষে দেব তবে আমার নাম জ্যোৎস্না...। 

 আয়, আয় দেখি তোর কত মুরোদ! বুড়িকে ছেলে-ছোকরারা চেপে ধরে রেখেছে। তার মধ্যেই বুড়ি এগিয়ে আসার চেষ্টা করছে। জ্যোৎস্না নড়ছে না এক তিল। এক জায়গায় দাঁড়িয়ে চেঁচাচ্ছে। কথা জড়িয়ে গিয়ে একসা। শেষ কালে একটু হুঁ বলছে জ্যোৎস্না, বেশ জোর দিয়ে। কেমন মহালয়ার মহিষাসুরের মতো শোনাচ্ছে হুঁ টা। চক্ষুলজ্জায় সবটা দেখে না অনীশ। কলিং বেলে হাত দেয়। দরজা খোলার নাম নেই। ছাদের ওপর থেকে দোলা চেঁচায়, যাচ্ছি। নির্ঘাত ঝগড়া দেখছিল! 

 ভাল লাগে না অনীশের। কোনও কিছুতেই সোয়াদ লাগে না। বাড়িটা যেন ক্রমশ মিয়নো বিস্কুট হয়ে যাচ্ছে। এর মধ্যে একদিন অফিস ট্যুরে দুর্গাপুর গেছিল অনীশ। ফিরে এসে দেখে দোলা নেই। পাশের বাড়িতে চাবি রেখে দিন দুয়েকের জন্য বাপের বাড়ি গেছে। চাবি রেখে গেছে ফ্রিজের মাথায় পেপার ওয়েট চাপা দিয়ে। চিঠি না বলে চিরকুট বলাই ভাল। আহা কী সম্বোধনের ছিরি। 

 শুনছ আমি মার কাছে যাচ্ছি, পরশুই ফিরব। ফ্রিজে তোমার দু’দিনের তরকারি। আলাদা আলাদা বাটিতে রাখা আছে। খাবার একটু আগে বার করে টেবিলে রাখলেই খাবার মতো গরম হয়ে যাবে। পাশের বাড়ির বউদি ভাত করে দেবেন। ভাল থেকো।  দোলা। পুঃ রাতে ফোন করতে পারি। 

 বিয়ের পর প্রথম চিঠি। কিছু বলেনি অনীশ। কাকেই বা বলবে। রাতে ফোনটা বার দুয়েক প্রিং প্রিং করে থেমে গেল। তখন অবশ্য টিভির ভল্যুমটা খুব জোর ছিল। অনীশ নব ঘুরিয়ে জোর করে দিয়েছিল। অজুহাত একটা রাখতে হবে তো! 

 রাতে বার দুয়েক উঠল অনীশ। মাথার কাছে জলের গ্লাস চাপা দেওয়া নেই। মশারির দড়ি উল্টোপাল্টা। মশা ঢুকেছে কিছু। পায়ের কাছে গায়ের চাপা দেওয়ার নরম চাদরটা ...। অনেক কিছু আরাম খুঁজছিল অনীশ। যা অন্য দিন খুঁজে পেতে হয় না। পরের পরের দিন অফিস থেকে ফিরে আবার শ্রীমতীর সঙ্গে দেখা। ভয়ে ভয়ে ছিল অনীশ, ফোন না ধরার জন্য যদি ...। কোথায় কী? দোলাই উল্টে ভয়ে অস্থির! কী গো, না বলে গেছি বলে রেগে গেছ? কী করব বলো। বাবার শরীর খারাপ হল যে! 

 সকাল বেলায় ঘুম থেকে উঠেই মেজাজ বিগড়োল। ভালুদের বাড়ির সামনের রোদ্দুরে একটা ভাঙা মোড়া পেতে ভালু বসে। ভালুর বউ ভালুর পিঠে তেলমালিশ করে দিচ্ছে। ভালু আবার হাত দিয়ে দিয়ে দেখাচ্ছে এখানে, এখানে। ও দিকে ভালুর মা ঘুঁটে দিচ্ছে দেওয়ালে। রোদ্দুর উঠেছে তো! 

 আগের দিন রাতেই একটা কাণ্ড করেছে অনীশ। দোলাকে নিয়ে বিকাশের বাড়ি বেড়াতে গিয়েছিল। ছোটবেলার বন্ধু বিকাশ। পুলিশে কাজ করে। বাড়ি নয়তো শো কেস। কত রকমের জিনিস যে একটা বাড়িতে থাকতে পারে বিকাশের বাড়ি না গেলে জানা যেত না। দোলার তো কোনও কিছুতেই অতিরিক্ত আগ্রহ নেই। চুপচাপ সোফায় বসে আছে। 

 বিকাশের বউ ডলি একটু অন্য ধাতের। মহিলাদের তিনি বিশেষ পছন্দ করেন না। বাচ্চা নেই বলে তেমন আফসোসেরও ধার ধারেন না। ওদের বাড়ি গেলে বরাবরই অনীশের মনে হয় বিকাশ যেন পাহাড়ের চুড়োয় বসে আছে। যে কোনও মুহূর্তে ডলি একটা ধাক্কা মারবে। 

 অনেক দিন বাদে অনীশকে দেখে হইহই করে এগিয়ে এল ডলি। কী অনীশদা? কেমন আছেন? কত দিন বাদে এলেন! বিকাশকে কতবার বলেছি আপনার কথা। ফোনটোনও তো করতে পারেন একটা। 

 দোলাকে মোটে পাত্তাই দিল না। অনীশকে নিয়েই মহা ব্যস্ত। বিকাশ তো একবার বলেই ফেলল, বউদি কী খাবেন? কী খেতে ভালবাসেন? 

 দোলা যেন আরও কুঁকড়ে যায়। 

 মাঝে একটা কাণ্ড করল ডলি। হরবর করে চা দিতে গিয়ে অনীশের জামাকাপড়ে চা ফেলে একসা। কোনও সঙ্কোচ তো নেই-ই। উল্টে দোলার সামনেই হাত ধরে হিড়হিড় করে টানছে। চলুন বেসিনে গিয়ে ধুইয়ে দিই। 

 চা ধুতে ধুতে টুক করে একবার দোলার দিকে তাকিয়ে ছিল অনীশ। 

 মোমের পুতুলের মুখে কি কোনও রেখা থাকে? 

 নির্বিকার দোলা ম্যাগাজিন ওল্টাচ্ছে আর পকৌরা খাচ্ছে। অনেক চিন্তাভাবনায় গড়ে তোলা সান্ধ্য ভ্রমণটা বেমালুম নিষ্ফলা হয়ে গেল। যে জেগে ঘুমোয় তাকে কি জাগানো যায়? বাড়ি ফেরার পথে কত কিছু বলল দোলা। ডলির কথা একবারও না। 

 গত রাতের কথা মনে পড়ছিল। 

 অনীশ খানিকটা গুম হয়ে বিছানায় বসে রইল। অফিসে যাবার আগে দোলা বলে কি না, সিনেমা যাবে? নাইট শোয়ে। জ্যোতিতে একটা ভাল বই এসেছে। ঠিক আছে। রেডি হয়ে থেকো। চায়ের দোকানের মণিকে দিয়ে টিকিট কাটিয়ে রেখো। ফিরে এসে আমি সময় পাব না। 

 অফিসে অনীশের কাজ সে দিনই বেড়ে গেল হঠাৎ। যখন সাতটা বাজে, বাড়িতে ফোন করল অনীশ। দোলা এক্সট্রিমলি সরি! আমি ফিরতে পারছি না। কাজের চাপ খুব। 

 দোলা কেমন শান্ত গলায় বলে, ঠিক আছে। পাশের বাড়িতে বউদির ফোন এসেছে। ওকে নিয়ে চলে যাচ্ছি। তুমি চাবি নিয়ে ঢুকো। 

 অফিস থেকে বেরিয়ে এ দিক ও দিক ঘুরে রাত সাড়ে দশটায় বাড়ি ঢুকল অনীশ। 

 দরজা খুলে দোলা দিব্যি স্বাভাবিক হাসে। জলের গ্লাসটা এগিয়ে দেয়। বইটা দেখে এইমাত্র ফিরলাম। বেশ ভাল লাগল। তোমারই দেখা হল না। 

 টেবিলের ওপর থালা সাজায় দোলা। রুটির কৌটো খুলে রুটি বার করে। তরকারি দেয়। দুধ গরম করে আনে। 

 মাঝে মাঝে অনীশ ছুঁয়ে দেখে দোলাকে। ওর শরীরে বরফ আছে কতটা বুঝতে চায়। দোলা হাসে। বলে কাতুকুতু লাগছে। ও রকম সুড়সুড়ি দিয়ো না তো! 

 এ রকম কাণ্ড তা বলে ভালুর বউ করবে স্বপ্নেও ভাবেনি অনীশ। সে দিন অফিস থেকে ফিরতেই দোলা হাঁফাতে হাঁফাতে বলল, শিগগির চা খেয়ে নাও। আজ একটা দারুণ কাণ্ড হয়েছে পাড়ায়। সব তোমায় বলব। 

 চা খাওয়ার আগেই বলো না। 

 না, সে হবে না। মন দিয়ে শুনতে হবে। চায়ের সঙ্গে কাগজ দেখে অনীশ, দেখল না। বুকের মধ্যে কেমন দ্রিম দ্রিম বাজনা বাজছে। দোলা চায়ের বাসন ধুয়ে পাশে এসে বসে। 

 আজ কী হয়েছে জানো? 

 জানব কী করে? 

 আরে শোনো না। ভালুর বউ পালিয়েছে। 

 কোথায়? 

 কোথায় আবার, সেই যে একটা ছেলে আসত না, তার সঙ্গে! 

 আরে, সে দিন ওর শাশুড়ি কী সব চরিত্তির মরিত্তির বলছিল না? 

 বলছিলই তো! আসলে অনেক দিনের ব্যাপার। আজ দুপুরে ভালুর মায়ের মুখে কাপড় গুঁজে দড়ি দিয়ে খাটিয়ার সঙ্গে বুড়িকে বেঁধে সব নিয়ে পালিয়েছে। 

 সব মানে? কী ছিল কী ওদের? 

 ছিল না? বউকে দেবে বলে টিভির পয়সা জমিয়েছিল ভালু। সে সব নিয়ে পালিয়েছে। 

 দোলা বেশ উত্তেজিত! জোরেই কথা বলছে আজ। অনীশের যে কী হল হঠাৎ, বলল, বেশ করেছে! 

 তার মানে? বলছ কী তুমি? 

 বলছি, বেশ করেছে। 

 এ রকম একটা খারাপ কাজ করল ওই বদমাশ মেয়েটা আর তুমি বলছ ঠিক করেছে? দোলা অবাক। 

 খারাপ কেন? ভাল লাগেনি চলে গেছে। 

 তার মানে যখন যাকে ভাল লাগবে...। 

 নিশ্চয়ই। ওই বদমাশ ভালুটার সঙ্গে ঘর করার চেয়ে। 

 ভালু বদমাশ? তোমার কী মাথা খারাপ হল। রোজ দেখছ জ্যোৎস্না...। তারপরেও তুমি বলবে... 

 হ্যাঁ, বলব। খুব ভাল ছিল জ্যোৎস্না। ওকে আমার তো ভালই লাগত। বেশ করেছে চলে গেছে। 

 না, একদম বলবে না। দোলা ঘামছে। তুমি আর একবার যদি বলো...। জানলাটা দিতে যায় দোলা..., 

 অনীশ দেখে পাশের বাড়ির বউদি জানলা খুলছেন। অনীশ আরও জোরে বলে, বলবই তো, আবার বলব। 


</TEXT>
</DOC>
<DOC>
<DOCNO>1010101_1cal7.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

দুই মহিলা সহ অস্বাভাবিক মৃত্যু ৫ জনের স্টাফ রিপোর্টার  কলকাতা দু’দিনে কলকাতায় পাঁচ জনের অস্বাভাবিক মৃত্যু হয়েছে। তাঁদের মধ্যে এক ছাত্রী-সহ দু’জন মহিলা। কলকাতা পুলিশের ডি সি (সদর) নারায়ণ ঘোষ বলেন, উল্টোডাঙা রেল আবাসনের বাসিন্দা সরিতা গুপ্ত (১৪) কাশীপুর গার্লসের অষ্টম শ্রেণীর ছাত্রী ছিল। লেখাপড়ায় মন না-দিয়ে সব সময় টি ভি চালিয়ে বসে থাকত। শনিবার এই নিয়ে মায়ের সঙ্গে ঝগড়া হয় তার। মা বকাবকি করেন। কিছু পরে শৌচালয়ে গিয়ে সরিতা কীটনাশক খেয়ে অচৈতন্য হয়ে পড়ে। আর জি কর হাসপাতালে তার মৃত্যু হয়। 

তপসিয়া রোডে একটি কারখানার মধ্যে সেখানকার এক কর্মীর দেহ গলায় লোহার তার জড়িয়ে ঝুলন্ত অবস্থায় পাওয়া গিয়েছে। পুলিশ জানায়, তাঁর নাম জয়দেব সেন (২৫)। বাঁকুড়া জেলার খাতরা গ্রামের বাসিন্দা জয়দেব ওই কারখানায় কাজ করতেন। নারায়ণবাবু বলেন, সম্প্রতি এক মহিলার সঙ্গে জয়দেবের সম্পর্ক গড়ে উঠেছিল। তার পরে জয়দেব বাড়িতে টাকা পাঠানো বন্ধ করে দেন। দুলাল নামে কারখানার অন্য এক কর্মী জয়দেবের প্রেমে বাদ সাধেন। শনিবার জয়দেব কারখানার এক কর্মীকে দিয়ে তাঁর ‘মৃত্যুর জন্য দুলাল দায়ী’ বলে একটি চিঠি লেখান। দুলালকে জিজ্ঞাসাবাদ করা হচ্ছে। 

পরের ঘটনাটি ঘটে নির্মল চন্দ্র ষ্ট্রিটে। পাঁচ বছর আগে সঞ্জীব মল্লিকের সঙ্গে গোপা মল্লিক (২১) নামে এক মহিলার বিয়ে হয়। তাঁদের একটি কন্যাসন্তানও রয়েছে। ডি সি (সদর) বলেন, মাঝেমধ্যেই গোপার সঙ্গে তাঁর স্বামীর ঝগড়াঝাঁটি হত। শনিবার রাতে গোপাদেবী বেশি পরিমাণে ঘুমের ওষুধ খেয়ে নেন। অচৈতন্য অবস্থায় তাঁকে মেডিক্যাল কলেজ হাসপাতালে নিয়ে যাওয়া হয়। সেখানেই মৃত্যু হয় তাঁর। 

বেনিয়াপুকুরের পল রোডে শনিবার সন্ধ্যায় এক রিকশাচালকের অস্বাভাবিক মৃত্যু হয়েছে। পুলিশ জানায়, তাঁর নাম কানাই দত্ত। রিকশায় যাত্রী নিয়ে যাচ্ছিলেন কানাই। আচমকা রাস্তায় পড়ে মারা যান তিনি। অন্য দিকে, শনিবার রাতে ফুলবাগানের কাদাপাড়ায় নর্দমায় পড়ে এক ব্যক্তির মৃত্যু হয়। পুলিশ জানায়, তাঁর নাম সন্তোষ চক্রবর্তী (৫৬)। নিত্যদিনের মতো শনিবারেও মত্ত অবস্থায় বাড়ি ফেরার সময় নর্দমায় পড়ে অচৈতন্য হয়ে যান তিনি। স্থানীয় লোকেরা তাঁকে তুলে হাসপাতালে নিয়ে যান। সেখানেই তাঁর মৃত্যু হয়। 


</TEXT>
</DOC>
<DOC>
<DOCNO>1010101_1desh8.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

কিসান বোড়ে, রাজনীতির আসর সরগরম বিহারে স্টাফ রিপোর্টার  পটনা কিসান-রাজনীতি নিয়ে গোটা বিহার এখন সরগরম। দাবি পাল্টা দাবি, বিবৃতি পাল্টা বিবৃতি আর আন্দোলনের জন্য কৃষকেরা যে ন্যূনতম সহায়ক মূল্য পাচ্ছেন এমন নয়। বিহারে এ বছর উৎপন্ন প্রায় ৭০ লক্ষ টন খাদ্যশস্য সংগ্রহ নিয়ে কেন্দ্র ও রাজ্য একে অপরকে দোষারোপ করছে। এরই মধ্যে সবকটি বামপন্থী দল এক জোট হয়ে কৃষকদের এই সমস্যার প্রতিবাদে আগামী ১৭ জানুয়ারি বিহার বন্‌ধের ডাক দিয়েছে। তাদের দাবি, রাজ্যের প্রতিটি ব্লকে খাদ্যশস্যের ক্রয়কেন্দ্র খুলতে হবে। 

উৎপাদিত খাদ্যশস্যের বিপণন ও সংগ্রহ নিয়ে বিহারের কৃষকেরা বেশ কিছু দিন ধরেই তীব্র সঙ্কটের মধ্যে পড়েছেন। অন্যান্য বছর নেপাল ও বাংলাদেশে প্রচুর পরিমাণে চাল রফতানি হত। কিন্তু এই বছর ওই দুটি দেশও বিহারের চাল নেয়নি। তার উপর শস্য সংগ্রহ নিয়ে ভারতীয় খাদ্য নিগমও (এফ সি আই) গড়িমসি করছে। ধানের ন্যূনতম সহায়ক মূল্য এখন কুইন্টাল প্রতি ৫১০ টাকা থেকে ৫৩০ টাকা। কিন্তু বিহারের পরিস্থিতি এমনই দাঁড়িয়েছে যে, এখানকার কৃষকেরা কুইন্টাল প্রতি ২৫০ টাকা থেকে ৩০০ টাকার বেশি পাচ্ছেন না। রাজ্যের গুদামগুলিতে আগের প্রচুর খাদ্যশস্য জমে থাকায় এ বছরের উৎপাদিত খাদ্যশস্য সেখানে মজুত করা যাচ্ছে না। রাজ্যের গুদামগুলির মোট ধারণ ক্ষমতা ৪ লক্ষ ৭০ হাজার টন। কিন্তু ইতিমধ্যেই সেখানে মজুত আছে ৪ লক্ষ ৫১ হাজার টন খাদ্যশস্য। 

এই পরিস্থিতি নিয়ে বিহারের রাজনীতি ইতিমধ্যেই সরগরম হয়ে উঠেছে। মজার কথা হল, কৃষকদের এই হাল নিয়ে রাজনীতি না করার জন্য প্রতিটি রাজনৈতিক দলই একে অপরকে পরামর্শ দিচ্ছে। আর জে ডি সভাপতি লালুপ্রসাদ যাদবের অভিযোগ, ‘‘বিহার থেকে যাওয়া কেন্দ্রীয় মন্ত্রীরা সকলেই ধান নিয়ে রাজনীতি করছেন। কেন্দ্রীয় সরকারের সদিচ্ছা থাকলে তারা প্রথমেই রাজ্য থেকে ২০ লক্ষ মেট্রিক টন ধান কেনার কথা ঘোষণা করতে পারত। কিন্তু কেন্দ্রীয় মন্ত্রীরা তা না করে স্রেফ ভাষণবাজি করছেন।’’ লালুর বক্তব্য, রাজ্য সরকার ধান কেনার জন্য তৈরি আছে। কিন্তু কেন্দ্রকে লিখিত ভাবে জানাতে হবে যে, তারা ২০ লক্ষ মেট্রিক টন ধান কিনবে। তিনি বলেন, ‘‘মুখামন্ত্রী রাবড়ী দেবী এক মাস আগেই চিঠি লিখে কেন্দ্রের কাছে বিশেষ প্যাকেজের দাবি জানিয়েছেন। কিন্তু ইতিমধ্যেই ২ লক্ষ মেট্রিক টন খাদ্যশস্য নষ্ট হয়ে গিয়েছে।’’ 

তবে কেন্দ্রীয় স্বাস্থ্য ও পরিবার কল্যাণ মন্ত্রী সি পি ঠাকুর জানান, কেন্দ্র বিহার থেকে ২০ লক্ষ টন ধান কিনবে। প্রধানমন্ত্রীর নির্দেশেই তিনি কয়েক দিন বিহারে থেকে খাদ্যশস্য কেনার ব্যাপারটি তদারকি করছেন। সি পি ঠাকুর বলেন, ‘‘চাল ও ধান কেনার ব্যাপারে কেন্দ্র যে মানদণ্ড তৈরি করেছে, সেই অনুযায়ী এফ সি আই নিজেদের কেন্দ্রে কৃষকদের কাছ থেকে সরাসরি তা কিনবে। এখনও পর্যন্ত ১০ হাজার টন খাদ্যশস্য কেনা হয়েছে।’’ এরই পাশাপাশি তাঁর আশ্বাস, ‘‘কেন্দ্রীয় সরকার কৃষকদের সব রকমের সাহায্য দেবে।’’ 

সি পি ঠাকুর এই আশ্বাস দিলেও কেন্দ্রের কৃষক-বিরোধী নীতির প্রতিবাদে প্রতিটি জেলা সদরে ও ব্লক কার্যালয়ে আর জে ডি শনিবার বিক্ষোভ দেখিয়েছে। এ ছাড়া তাদের শরিক কংগ্রেস আগেই ঘোষণা করেছে, ৮ জানুয়ারি প্রধানমন্ত্রীর বাড়ির সামনে ধর্না দেবে তারা। তার আগে, বুধবার রাজ্যের প্রতিটি ক্রয়কেন্দ্রের সামনেও ধর্না দেওয়া হবে। 

এরই মধ্যে কৃষকদের নিয়ে রাজনীতি না করার পরামর্শ দিয়েছেন জাতীয়তাবাদী কংগ্রেস পার্টির (এন সি পি) সাধারণ সম্পাদক তারিক আনোয়ার। 

তবে কৃষকদের নিয়ে আন্দোলনে যথারীতি সকলকে ছাপিয়ে গিয়েছেন বামপন্থীরা। চাষিদের ন্যূনতম সহায়ক মূল্য পেতে কেন্দ্র ও রাজ্য সরকারকে চাপে ফেলতে ১৭ জানুয়ারি বিহার বন্‌ধ ডেকেছে বাম দলগুলি। দলগুলির যৌথ বৈঠকে এই সিদ্ধান্ত নেওয়া হয়েছে। 

সি পি এম, সি পি আই, আর এস পি, ফরওয়ার্ড ব্লকের সঙ্গে এস ইউ সি-ও এ ব্যাপারে একমত। এমনকী তারা এ ক্ষেত্রে নকশালপন্থী সংগঠন সি পি আই এম এলের সম্মতিও পেয়েছে। খাদ্যশস্য সংগ্রহে ‘অবহেলা’র জন্য বাম দলগুলি কেন্দ্র ও রাজ্য সরকারের নিন্দা করেছে। 


</TEXT>
</DOC>
<DOC>
<DOCNO>1010101_1desh1.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

বিশ্ববাজারে কমছে পেট্রোপণ্যের দাম, এ বার চাপ আসছে কেন্দ্রের উপর স্টাফ রিপোর্টার  নয়াদিল্লি আন্তর্জাতিক বাজারে অপরিশোধিত তেলের দাম হঠাৎ করে অনেক পড়ে যাওয়ায় দেশেও পেট্রোপণ্যের দাম কমানোর জন্য চাপ আসতে চলেছে। ‘ব্রেন্ট ক্রুড’ বা অপরিশোধিত তেলের দাম আন্তর্জাতিক বাজারে এখন গত আট মাসের মধ্যে সর্বনিম্ন, ব্যারেলপ্রতি মাত্র ২৩ ডলারের কাছাকাছি। অথচ ভারতে যখন শেষবার তেলের দাম বাড়ানো হয়, তখন ধরে নেওয়া হয়েছিল আর্থিক বছরের বাকি সময়টা আন্তর্জাতিক বাজারে ব্যারেলপ্রতি অপরিশোধিত তেলের দাম ৩০ ডলার থাকবে। পেট্রোলিয়াম মন্ত্রী রাম নাইক তখন কথা দিয়েছিলেন, আন্তর্জাতিক বাজারে তেলের দাম কমলে সরকারও মূল্যবৃদ্ধি প্রত্যাহার করবে। ফলে এখন বিরোধীরা তো বটেই, কোনও কোনও শরিকও তেলের দাম কমানোর জন্য সরকারের উপর চাপ দেওয়ার প্রস্তুতি শুরু করেছে। 

গত বৃহস্পতিবার সপ্তাহান্তের ছুটির আগে লণ্ডনে ‘ব্রেন্ট ক্রুডে’র দাম ব্যারেলে ২৩.০৫ ডলারে নেমে আসে। এই পরিস্থিতিতে ওপেকের সব চেয়ে প্রভাবশালী সদস্য সৌদি আরব চাইছে, প্রতি দিন অন্তত ১৫ থেকে ২০ লক্ষ ব্যারেল উৎপাদন কমাতে। কিন্তু সৌদির দাবি ওপেক মেনে নিলেও অপরিশোধিত তেলের দাম এখন ব্যারেলে ২৫ ডলারের বেশি কিছুতেই হবে না বলে বিশেষজ্ঞরা মনে করছেন। সৌদিও চায়, অপরিশোধিত তেলের দাম ২৫ ডলারের আশেপাশেই স্থিতিশীল হোক। 

ফলে এখন অবধারিতভাবে ভারতেও পেট্রোলিয়াম মন্ত্রকের উপর চাপ আসতে চলেছে সেপ্টেম্বরের শেষে পেট্রোপণ্যের যে দাম বাড়ানো হয়েছিল তা পুরোপুরি তুলে নেওয়ার জন্য। বামপন্থী ও কংগ্রেস শিবিরের একাধিক সাংসদ একান্ত আলোচনায় জানিয়েছেন, উৎসবের মরশুম শেষ হলেই তাঁরা সরকারের কাছে মূল্যবৃদ্ধি প্রত্যাহারের দাবি জানাবেন। তৃণমূল নেত্রী মমতা বন্দ্যোপাধ্যায়ের দাবি মেনে এর আগে কেরোসিনের লিটারে এক টাকা ও রান্নার গ্যাসের সিলিণ্ডারে দশ টাকা দাম কমানো হয়েছে। কিন্তু আর এক গুরুত্বপূর্ণ শরিক চন্দ্রবাবু নাইডু ডিজেলের বর্ধিত দাম ৫০ শতাংশ প্রত্যাহারের দাবি জানিয়েও পরে তা থেকে সরে আসেন। তবে তেলুগু দেশম সূত্রে ইঙ্গিত মিলেছে, আন্তর্জাতিক বাজারে তেলের নিম্নমুখী দামের এই প্রবণতা অব্যাহত থাকলে তাঁরা ডিজেলের দাম কমানোর দাবি নতুন করে তুলবেন। 

পেট্রোলিয়াম মন্ত্রী রাম নাইক নিজে এখন মুম্বইতে। তিনি কিন্তু মূল্যবৃদ্ধি প্রত্যাহার করা নিয়ে এখনও কোনও মন্তব্য করেননি। তবে তাঁর মন্ত্রকেরই একটি পদস্থ সূত্র আজ দিল্লিতে জানিয়েছেন, আন্তর্জাতিক বাজারে তেলের দাম কমলেও ইতিমধ্যেই চলতি বছরের অয়েল পুল অ্যাকাউন্টে প্রায় দশ হাজার কোটি টাকার ঘাটতি হয়ে গিয়েছে। এই ঘাটতি পুরোপুরি মেটার আগে দেশের বাজারে পেট্রোপণ্যের দাম কমানোর সম্ভাবনা কম। মন্ত্রকের হিসেব অনুযায়ী, সেপ্টেম্বরে তেলের দাম বাড়ানো না-হলে অয়েল পুল অ্যাকাউন্টের ঘাটতি গিয়ে পৌঁছত চব্বিশ হাজার কোটি টাকায় এবং পেট্রোপণ্যের দাম বাড়িয়ে তাঁর মাত্র এক-তৃতীয়াংশ আদায় করার কথা ভাবা হয়েছে। ফলে এখন দাম কমার ফলে ‘অয়েল বণ্ড’ ছেড়ে যে বাকি ঘাটতি মেটানোর পরিকল্পনা করা হয়েছিল, তা মুলতুবি করা হতে পারে। 

মন্ত্রকের যুক্তি হল, এই মুহূর্তে ব্যারেলপ্রতি তেলের দাম ২৩ ডলারে নামলেও একটা সময় তা ৩৫ ডলারেও পৌঁছেছিল, যা তাদের অনুমিত ৩০ ডলারের চেয়ে অনেক বেশি। অথচ তখন ‘দ্বিতীয় দফা’য় পেট্রোপণ্যের দাম বাড়ানো হয়নি। তা ছাড়া আন্তর্জাতিক বাজারদর ২৫ বা ২৩ ডলারের কাছাকাছি স্থিতিশীল হচ্ছে না কি এই প্রবণতা সাময়িক, তা দেখার জন্য মন্ত্রক আরও অপেক্ষা করার পক্ষপাতী। 

কিন্তু মন্ত্রকের পরিসংখ্যান যা-ই বলুক, পেট্রোপণ্যের দামের ক্ষেত্রে রাজনৈতিক বাধ্যবাধকতাই যে শেষ কথা বলে তা অতীতে বহু বার প্রমাণ হয়ে গেছে। কাজেই বিরোধী শিবির এবং শরিক দলগুলি তাঁদের দাবিকে কতটা তীব্র করে তুলতে পারে, তার উপর অনেক কিছু নির্ভর করছে। পাঁচ রাজ্যে আসন্ন নির্বাচনের আগে কেন্দ্রও এ ব্যাপারে কোনও জনপ্রিয় সিদ্ধান্ত নিতে পারে। 


</TEXT>
</DOC>
<DOC>
<DOCNO>1011122_crossword.utf8</DOCNO>
<TEXT>
 ৬ অগ্রহায়ণ ১৪০৮ বৃহস্পতিবার ২২ নভেম্বর ২০০১

 শব্দছক ৯৯৮ পাশাপাশি উপর-নীচে 

 ১ শ্বশুর-শাশুড়ি ১ ময়ূর জামাইকে আদর করে যা কার্তিকের যা। ডাকেন। ২ ৪ দৈত্য। রবীন্দ্রনাথের ৬ মনের জোর। আত্মজীবনী। ৮ উপবাস। ৩ এ তো আসল নয়। ৯ নুন। ৪ অতিশয়, ভীষণ। ১০ মামার বাড়ি। ৫ অরণ্যের ১১ স্বল্প সময়। নরাকৃতি বানর ১৩ যযাতির পুত্র। বিশেষ। ১৪ সংসদে ৬ নোংরা। নির্বাচিত ৭ গ্রহণের এক প্রতিনিধি। ধরন। ১৫ ১১ এ-রকম চর্চা শ্রবণশক্তিহীনতা। করা ঠিক নয়। ১৭ কৈফিয়ত। ১২ যা লজ্জার ১৯ সুরায় অভ্যস্ত। কারণ। ২১ এর কাছে রস ১৩ অদৃষ্ট। নিবেদন করায় মানা ১৪ টাইফয়েড। আছে শাস্ত্রে। ১৬ শিব। ২২ মধ্যম ও পঞ্চমের ১৮ দুই মেরুর অন্তর্বর্তী সুর। সন্নিহিত ২৪ চুলকানো। ক্ষীণতম ২৫ অরণ্য-অভিমুখী সূর্যালোক রাস্তা। বিশিষ্ট ২৭ পশুবৎ, ভূভাগ। অমানুষিক। ২০ ২৮ খ্যাতিমান। সময়ানুবর্তী। ৩০ নিশিকুটুম্ব ২৩ প্রভু। গ্রন্থের লেখক। ২৬ হেঁটমুণ্ড। ৩২ কুঁড়ে। ২৭ তাম্বুল ও ৩৪ বিয়ের আসরে গুবাক একত্রে। পাত্রপাত্রী। ২৯ প্রতিপত্তি ৩৬ খুব সকাল। আছে এমন লোককেই ৩৭ অশ্বারোহী তো এটা বলে। সৈন্যদল। ৩১ পেট, উদর। ৩৮ কলাগাছ। ৩২ যার মুখে ভাষা নেই। ৩৩ উপযুক্ত ভাবে। ৩৫ বাঁকা চাহনি। সমাধান ৯৯৭ 


</TEXT>
</DOC>
<DOC>
<DOCNO>1010705_5kol9.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

ফের কর্মসংস্কৃতি ফেরানোর উদ্যোগ হাওড়া পুরসভার দেবজিৎ ভট্টাচার্য এই নিয়ে তিন বার। কর্মসংস্কৃতি ফিরিয়ে আনার চেষ্টায় ‘উঠেপড়ে’ লেগেছে হাওড়া পুরসভা। এর আগে অবশ্য দু’-দু’বার ভেস্তে গিয়েছে কর্মসংস্কৃতি ফেরানোর উদ্যোগ। এক বার ১৯৮৯-এ, দ্বিতীয় বার ১৯৯৬ সালে। আর তৃতীয় বারের চেষ্টা শুরু হয়েছে অতি সম্প্রতি, ২০০১ সালের জুন মাসে। 

মাঝখানে কেটে গিয়েছে দীর্ঘ দশটা বছর। কর্মসংস্কৃতি ফিরিয়ে আনতে সেই কবে ১৯৮৯-এর ১৭ ডিসেম্বর হাওড়া পুরসভার তৎকালীন মেয়র সার্কুলার দিয়েছিলেন। তাতে কাজে গাফিলতির জন্য শাস্তি-সহ নানা রকম হুঁশিয়ারি ও কাজের ডায়েরি চালু করার মতো পরিকল্পনার কথা লেখা ছিল। যদিও আদতে তার কোনওটাই বাস্তবায়িত হয়নি। কর্মসংস্কৃতি ফিরিয়ে আনার লক্ষ্যে সম্প্রতি পুর-কর্তৃপক্ষ ফের একটি বৈঠক করেছেন। কর্মসংস্কৃতি সংক্রান্ত সার্কুলার জারি করেন। 

এ বারও ১০ বছর আগের পরিস্থিতির পুনরাবৃত্তি হবে না, তা অবশ্য জোর দিয়ে বলতে পারেননি পুরকর্তারা। তাঁদের কয়েক জন বলেছেন, ‘‘এত বছরের অভ্যাস কী এত সহজে বদলানো যাবে?’’ কাজের পরিবেশ ফিরিয়ে আনার ব্যাপারে পুরকর্তাদের সন্দেহ থাকলেও মেয়র সুবিনয় ঘোষ কিন্তু যথেষ্টই আত্মবিশ্বাসী। কর্মসংস্কৃতি নিয়ে সাম্প্রতিক বৈঠকে তিনি কর্মীদের সাফ বলে দিয়েছেন, ‘‘সময়ে আসতে হবে, সময়ে যেতে হবে। নিয়ম মানার ক্ষেত্রে কোনও আপস চলবে না।’’ সেই সঙ্গে কর্মীদের সতর্ক করেছেন, ‘‘সরকার বেতন বৃদ্ধি করছে। আপনারাও কাজ করবেন। এ ব্যাপারে দয়াদাক্ষিণ্যের প্রশ্ন নেই।’’ তার পরে সমস্ত বিভাগীয় প্রধান ও মেয়র পারিষদদের সামনে কিছু সমালোচনার সুরে মেয়র বলেন, ‘‘দুর্নীতি, হয়রানি ঠেকাতে বরো অফিসগুলোকে বেশি দায়িত্ব দেওয়া হয়েছিল। কিন্তু এখনও অভিযোগ আসছে।’’ 

ওই বৈঠকে আরও সিদ্ধান্ত হয়, কর্মীদের কাজের মান জানতে ‘ওয়ার্ক ডায়েরি’ চালু করা হবে। তাতে কর্মীরা নিজেদের দৈনন্দিন কাজের বিবরণ লিখবেন। আধিকারিকেরা সেই বিবরণ দেখে মতামত জানিয়ে মেয়রের কাছে পাঠাবেন। পুরসভার সচিব অশোক গুহ বলেন, ‘‘কর্মসংস্কৃতির মাসিক বৈঠকে এই কাজের ডায়েরি দেখে সংশ্লিষ্ট কর্মীদের বিরুদ্ধে ব্যবস্থা নেওয়া হবে।’’ যদিও হাওড়া পুরসভার কর্মীদের কাছে কাজের ডায়েরি বিষয়টি নতুন নয়। ’৮৯ সালে তৎকালীন মেয়রের সার্কুলারে এই কথাগুলোর উল্লেখ থাকলেও সেটি কার্যকর হয়নি। আর ’৯৬ সাল নাগাদ ডায়েরি চালু হলেও ছ’মাসের বেশি টেকেনি। এ বারের কাজের ডায়েরির ভবিষ্যত কী, তা বলতে পারেননি কেউই। 

কর্মসংস্কৃতির সার্কুলারে এ বারও ফের এক গুচ্ছ ‘করতে হবে’র কথা বলা হয়েছে। লেখা হয়েছে সেই বাঁধা গৎনির্দিষ্ট সময়ে আসতে হবে ও যেতে হবে, বাইরে গেলে অফিস-প্রধানকে জানিয়ে যেতে হবে ইত্যাদি। 


</TEXT>
</DOC>
<DOC>
<DOCNO>1010101_1edit3.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সম্পাদক সমীপেষু.. বুদ্ধদেবের জন্মভিটা গত ১১ নভেম্বর আনন্দবাজার পত্রিকায় ‘‘বাংলাদেশে বুদ্ধের পৈতৃক ভিটেয় উৎসব শুরু’’ শিরোনামে একটি সংবাদে লেখা হয়েছে কোটালিপাড়ায় উনশিয়া গ্রামে বুদ্ধদেববাবুর পৈতৃক ভিটে থাকলেও তাঁর বাবা-মা দেশ ছেড়ে চলে যান। আরও লেখা হয়েছে কবি সুকান্ত ভট্টাচার্যর জন্মও এখানে। এই সংবাদে কিছু তথ্যগত অসঙ্গতি আছে। পরে সেই প্রসঙ্গে দুটি পত্রও প্রকাশিত হয়। তার একটিতে সুকান্ত ও বুদ্ধদেবের জন্মস্থান সম্পর্কিত প্রকৃত তথ্য জানতে চাওয়া হয়। সেই সূত্রেই এই পত্র লেখা। 

কবি সুকান্ত ভট্টাচার্যর জন্ম হয় তাঁর মাতামহ সতীশচন্দ্র ভট্টাচার্যর কলকাতার ৪২, মহিম হালদার ষ্ট্রিটের বাড়িতে ১৯২৬ সালের ১৬ অগস্ট (৩১ শ্রাবণ)। এই তথ্য বাড়িটির ছবি সমেত সুকান্ত-ভ্রাতা অশোক ভট্টাচার্য লিখিত ‘কবি সুকান্ত’ এবং ভূপেন ভট্টাচার্য রচিত ‘অন্তরঙ্গ সুকান্ত’ বইতে পাওয়া যায়। কলকাতার প্রাক্তন মেয়র প্রশান্ত চট্টোপাধ্যায় সেখানে একটি স্মারক ফলক উদ্বোধন করেছিলেন। হরিশ মুখার্জি রোড সম্প্রসারণের সময় এই বাড়িটি ভাঙা পড়ে। 

আমাদের পরিবার (বুদ্ধদেব আমার কাকা নেপালচন্দ্রের কনিষ্ঠ সন্তান এবং আমরা শ্যামবাজারে ১১ ডি, রামধন মিত্র লেনের বাড়িতে যৌথ পরিবারে একসঙ্গে বড় হয়েছি) এই শতকের গোড়ায় তাঁদের পৈতৃক ভিটে ফরিদপুর জেলার মাদারিপুর থেকে কলকাতায় চলে আসেন। আমাদের ঠাকুর্দা সংস্কৃতজ্ঞ পণ্ডিত কৃষ্ণচন্দ্র স্মৃতিতীর্থ তাঁর মা, ছোটভাই নিবারণচন্দ্র (সুকান্তর পিতৃদেব) এবং শিশু দুই পুত্র গোপাল ভট্টাচার্য ও রাখাল ভট্টাচার্য (আরবি)-কে নিয়ে কলকাতায় চলে আসেন ১৯১১ সালে। তাঁর অন্য দুই পুত্র নেপাল (বুদ্ধদেবের বাবা) ও মনোজের জন্ম হয় কলকাতাতেই কৃষ্ণচন্দ্রের বেলেঘাটার বাড়িতে। তাঁদের পড়াশোনা, কাজকর্ম সবই এখানে। 

কৃষ্ণচন্দ্র তৎকালীন কলকাতার পণ্ডিত মহলে নিজেকে সুপ্রতিষ্ঠিত করেন। ‘দেবযান’ নামে সংস্কৃত পত্রিকা তিনি নিয়মিত প্রকাশ করতেন এবং বহু মূল্যবান শাস্ত্রীয় গ্রন্থ রচনা ও প্রকাশ করেন। সারস্বত লাইব্রেরি ও হরিহর লাইব্রেরি নাম দুটি প্রকাশনা সংস্থা ও পুস্তক বিপণি তিনি গড়ে তুলেছিলেন। বুদ্ধদেবের বাবা নেপালচন্দ্র সারাজীবন হরিহর লাইব্রেরি পরিচালনা করেছেন আর সারস্বত লাইব্রেরি দায়িত্ব নেন নিবারণচন্দ্র ও পরে তাঁর পুত্ররা। 

বুদ্ধদেব জন্মেছিলেন শ্যামবাজারে ১১ ডি রামধন মিত্র লেনের একতলার ঘরে (১ মার্চ, ১৯৪৪)। সেই ঘর থেকেই ১৯৪৭ সালে অসুস্থ কবি সুকান্তকে শেষবারের মতো যাদবপুর টি বি হাসপাতালে নিয়ে যাওয়া হয়। বুদ্ধদেব ও সুকান্তর পৈতৃক ভিটে ফরিদপুরের যেখানে ছিল, আড়িয়াল খাঁ নদীগর্ভে বহু দিন তা বিলীন হয়ে গেছে বলে বাবা-কাকাদের কাছে শুনেছি। শুধু অনুভবের মধ্যে আছে যে আমাদের পরিবারের আদিবাসী ছিল বর্তমান বাংলাদেশের ফরিদপুর জেলায়। সেই সুবাদে আমরা নিজেদের ‘বাঙাল’ বলেই ভাবি। 

মালবিকা চট্টোপাধ্যায়। কলকাতা-৭৪ 

& ২ & 

গত ১১ নভেম্বর পত্রিকায় মুখ্যমন্ত্রী বুদ্ধদেব ভট্টাচার্য এবং কবি সুকান্তর পরিবারের পূর্ব বাংলায় কোটালিপাড়ায় বসবাস সম্বন্ধে যে খবর প্রকাশিত হয়েছে তা সঠিক নয়। বুদ্ধদেববাবুর পিতামহ কৃষ্ণচন্দ্র স্মৃতিতীর্থ মহাশয় এবং কবির পিতা নিবারণচন্দ্র বিদ্যাভূষণ ছিলেন দুই সহোদর ভ্রাতা। সম্ভবত বিংশ শতাব্দীর প্রথম দিকে কাজের সন্ধানে তাঁরা কলকাতায় এসেছিলেন। কৃষ্ণচন্দ্র কিছু দিন বাদে সংস্কৃত কলেজের অধ্যক্ষ হয়েছিলেন এবং নিবারণচন্দ্র সারস্বত লাইব্রেরি প্রতিষ্ঠা করেছিলেন। যতদূর জানা যায় ১৯১১ সাল নাগাদ পূর্ব বাংলার বসবাস উঠিয়ে দিয়ে পাকাপাকি ভাবে কলকাতায় চলে আসেন। পূর্ব বাংলায় তাঁদের প্রথম নিবাস ছিল কোটালিপাড়া পরে মাদারিপুরে কারণ কোটালিপাড়ার জমিজমা আড়িখাল খাঁ নদী গ্রাস করে। তাই বুদ্ধদেববাবুর পিতা নেপালচন্দ্র ভট্টাচার্য দেশ ভাগের পরে পূর্ব পাকিস্তান ছেড়েছিলেন, এ তথ্য ভুল। তাঁর জন্ম, শিক্ষা, বিবাহ, কর্ম ইত্যাদি সবই কলকাতায় হয়েছে। এই প্রসঙ্গে আরও জানাই যে কবি সুকান্ত ১৫ অগস্ট, ১৯২৫ সালে ৪২ মহিম হালদার ষ্ট্রিটে জন্মগ্রহণ করেন। 

এ বাড়িটি হরিশ মুখার্জি রোড সম্প্রসারিত হওয়ায় নিশ্চিহ্ন হয়ে গেছে। কবির অনুজ অশোক ভট্টাচার্যের সুকান্তজীবনী ও আমার লেখা অন্তরঙ্গ সুকান্ত গ্রন্থে এ সব তথ্য পাওয়া যাবে। এ দুটি গ্রন্থেরই প্রকাশক সারস্বত লাইব্রেরি। 

ভূপেন্দ্রনাথ ভট্টাচার্য। কলকাতা-৫৪ 

ভুল তথ্য 

৬/১২/২০০০ তারিখের আনন্দবাজার পত্রিকার প্রথম পাতায় ‘বাড়ির সংখ্যা বাড়িয়ে টাকা নিয়ে দুর্নীতি ও দুঃখীরা বঞ্চিত’ শিরোনামে প্রতিবেদন প্রকাশিত হয়েছে। ওই প্রতিবেদনে একটি ভুল তথ্য প্রকাশিত হওয়ায় আমার সম্মানহানি হয়েছে। গৃহ নির্মাণের অনুদানের টাকা বিলি প্রসঙ্গে লেখা হয়েছে ‘এমনকী তালিকায় উঠেছে প্রধানের স্ত্রীর নামও।’ 

আমি এনামুল হক সংশ্লিষ্ট পঞ্চায়েতের প্রধান এবং আমি অবিবাহিত। আমার স্ত্রীর নাম দূরের কথা আমার কোনও আত্মীয়স্বজনের নামও তালিকাভুক্ত হয়নি। 

এনামুল হক। শাহাজাদপুর পঞ্চায়েত প্রধান, বহরমপুর ব্লক, মুর্শিদাবাদ 

স্বেচ্ছা অবসর 

বহুল প্রচারিত আনন্দবাজার পত্রিকার মাধ্যমে মাননীয় অর্থমন্ত্রী ও শিক্ষামন্ত্রী মহাশয়দের প্রতি একটি অনুরোধ জ্ঞাপন করতে চাই। অনুরোধটি হল: 

পশ্চিমবঙ্গের মাধ্যমিক ও উচ্চমাধ্যমিক বিদ্যালয় সমূহের কিছু সংখ্যক মধ্যবয়স্ক/বয়স্কা শিক্ষক/শিক্ষিকা শারীরিক কারণে অশক্ত ও অসমর্থ হয়ে পড়েছেন, কিন্তু চাকরি চালিয়ে যেতে বাধ্য হচ্ছেন; কারণ, স্বেচ্ছা অবসর গ্রহণ করার সুযোগ ও সুবিধা থেকে তাঁরা বঞ্চিত। অবসরপ্রসূত যাবতীয় প্রাপ্যসমূহ অবিলম্বে পাওয়ার প্রশাসনিক এবং আইনানুগ প্রতিশ্রুতি অনুযায়ী বেশ কিছু সংখ্যক প্রায় প্রতিবন্ধী শিক্ষক/শিক্ষিকা ভলান্টারি রিটায়ারমেন্ট নেবেন। এর দ্বারা শূন্য পদেরও সৃষ্টি হবে এবং স্বাস্থ্যহীনতার কারণে অশক্ত কিছু নরনারী বেঁচে যাবেন। 

মৃণালকান্তি গুপ্ত। কলকাতা-৮৪ 

শবদাহের কুৎসিত নিয়ম 

শবদাহ উপলক্ষে শ্মশানে গিয়ে এক অযৌক্তিক ও কুৎসিত ‘নিয়ম’-এর শিকার হলাম সম্প্রতি। 

মৃতদেহটিকে সম্পূর্ণ বিবস্ত্র করে চিতায় তোলা হল। এটাই নাকি নিয়ম! মানুষ ‘আসে’ বিবস্ত্র অবস্থায়, (তাই) ‘যাবে’ও (নাকি) বিবস্ত্র অবস্থায়। 

বিবস্ত্র অবস্থায় যে আসে, তার তো আকার আকৃতি সম্মান... সব কিছুরই পরিবর্তন হয়! তবে কেন এই কুৎসিত নিয়ম? আধুনিক পৃথিবীতে সভ্য মানুষের কাছে এ বে-নিয়ম। 

দেবাশিস চক্রবর্তী। প্রান্তপল্লি, মালদা 

ট্রেনে ধূমপান 

ইস্টার্ন রেলের হাওড়া-ব্যাণ্ডেল শাখার একজন নিত্যযাত্রীর তিক্ত অভিজ্ঞতা থেকে জানাচ্ছি যে, ট্রেনের কামরায় ধূমপায়ীদের অত্যাচার উত্তরোত্তর বেড়েই চলেছে। রেল দফতর প্রথমে ট্রেনের কামরায় লিখতেন ধূমপান নিষেধ। তার পর লেখা হল, ধূমপান কঠোর ভাবে নিষেধ এবং দণ্ডনীয় অপরাধ। 

সংশ্লিষ্ট কর্তৃপক্ষ এখন অবধি কত জন অপরাধীকে চিহ্নিত করেছেন এবং কত টাকা দণ্ড থেকে আয় করেছেন? ধূমপায়ীদের জন্য যাত্রীসাধারণের কষ্টের কথা কর্তৃপক্ষ যদি একটু চিন্তা করতেন তা হলে বোধহয় উক্ত নিষেধাজ্ঞাগুলি নিছক দেওয়াল লিখন হয়ে থাকত না। 

বিনায়ক মজুমদার। গোপালবাগ, চন্দননগর 

আদরায় পর্যটন 

দক্ষিণ-পূর্ব রেলের পরিচিত ও সুন্দর রেলশহর পুরুলিয়া জেলার আদরা। অতি স্বাস্থ্যকর স্থান। দু’মাইল পূর্বে মোহনপুরায় বিশাল শাল-মহুয়ার অরণ্যঘেরা মোহনপুরা প্রাকৃতিক জলাধার। শীতের অতিথি সাইবেরিয়ার পরিযায়ী পাখি। চার মাইল উত্তরে বিখ্যাত জয়চণ্ডী পাহাড় ও তৎসংলগ্ন পাঞ্চেত রেঞ্জ। চার মাইল দক্ষিণে ঐতিহ্যমণ্ডিত কাশীপুর পঞ্চকোটরাজের ইতিহাসপ্রসিদ্ধ স্থাপত্যকীর্তি। এ ছাড়াও ছৌ-মাদল আর তুষুধারচকে বুকে নিয়ে আদরা শহরেও ইতিউতি নানান দ্রষ্টব্য। 

এতদ্‌সত্ত্বেও আদরায় পর্যটকদের আকর্ষণ করার জন্য পর্যটনের উপযুক্ত, উন্নত পরিকাঠামো তৈরি হয়নি। 

আপনার পত্রিকার মাধ্যমে মহামান্য সরকার বাহাদুর, তৎসহ সমস্ত রকম কর্তৃপক্ষের কাছে স্থানীয় যুবক হিসাবে আদরাকে পশ্চিম বাংলার প্রথম শ্রেণীর পর্যটনকেন্দ্র করার দাবি জানাই। বলা বাহুল্য আমাদেরই স্বার্থে। 

স্বরাজ মিত্র। আদরা, পুরুলিয়া 

জনগণমন 

কড়চায় (২৭/১১) ‘জনগণমন’ শীর্ষক রচনায় বলা হয়েছে ‘রাজসরকারের প্রতিষ্ঠাবান বন্ধু’ স্যার আশুতোষ চৌধুরী ‘সম্রাটের জয়গান রচনার জন্য’ অনুরোধ করেছিলেন রবীন্দ্রনাথকে। এরই প্রবল প্রতিক্রিয়ায় রবীন্দ্রনাথ জনগণমন-অধিনায়ক গানটি লিখেছিলেন বলে পুলিনবিহারী সেনকে একটি চিঠিতে রবীন্দ্রনাথই জানিয়েছিলেন। 

২০ নভেম্বর ১৯৩৭-এ রবীন্দ্রনাথ পুলিনবিহারী সেনকে যে পত্রটিতে এ কথা জানান সেখানে ওই ‘রাজসরকারের প্রতিষ্ঠাবান বন্ধু’-র নাম উল্লিখিত নয়। প্রবোধচন্দ্র সেন তাঁর ‘ভারতবর্ষের জাতীয়সংগীত’ প্রবন্ধে বলেছিলেন, ইনি ‘সম্ভবত শ্রীযুক্ত আশুতোষ চৌধুরী...’। 

রবিজীবনী (৬ষ্ঠ খণ্ড, আনন্দ)-তে প্রশান্তকুমার পাল আমাদের যুক্তি-তথ্য সহযোগে জানিয়েছেন যে উক্ত ‘বন্ধু’টি আশুতোষ চৌধুরী নন, ইনি পাথুরিয়াঘাটার ‘স্যার’, ‘মহারাজা’ প্রদ্যোতকুমার ঠাকুর (১৮৭৩-১৯৪২)। এঁর সম্পর্কেই রবীন্দ্রনাথ শ্রীসেনকে লিখিত উক্ত পত্রে জানিয়েছিলেন: ‘যিনি জনগণের অন্তর্যামী পথপরিচায়ক, সেই যুগযুগান্তরের মানবভাগ্যরথচালক যে পঞ্চম বা ষষ্ঠ বা কোনও জর্জই কোনওক্রমেই হতে পারেন না সে কথা রাজভক্ত বন্ধুটিও অনুভব করেছিলেন। কেননা তাঁর ভক্তি যতই প্রবল থাক বুদ্ধির অভাব ছিল না।’’ 

‘অভাব ছিল না’ বলেই প্রদ্যোতকুমার বিশিষ্ট সংগীতজ্ঞ দক্ষিণাচরণ সেন (১৮৬০-১৯২৫)-কে দিয়ে সম্ভবত ‘সম্রাটের জয়গান’ রচনা করিয়েছিলেন বলে শ্রীপাল আমাদের অবহিত করেছেন। 

নিতাই পাত্র। শালবনি, বাঁকুড়া 


</TEXT>
</DOC>
<DOC>
<DOCNO>1010115_rashifal.utf8</DOCNO>
<TEXT>
 ৩০ পৌষ ১৪০৭ রবিবার ১৪ জানুয়ারি ২০০১

সাপ্তাহিক রাশিফল সব্যসাচী ১৪২০ জানুয়ারি, ২০০১ আলোচ্য সপ্তাহে রাশিচক্রে গ্রহসংস্থান যথা 

আলোচ্য সপ্তাহে রাশিচক্রে গ্রহসংস্থান যথাবৃষে বক্রী শনি বক্রী বৃহস্পতি, মিথুনে রাহু, তুলায় মঙ্গল, ধনুতে কেতু, মকরে রবি বুধ, কুম্ভে শুক্র। চন্দ্রের রাশি ও নক্ষত্র পরিক্রমা সিংহ উত্তরফাল্গুনি থেকে বৃশ্চিক জ্যেষ্ঠা পর্যন্ত, তিথিভোগ কৃষ্ণা পঞ্চমী থেকে দ্বাদশী, যোগসঞ্চার শোভন মৃগশিরা থেকে ধ্রুব উত্তরফাল্গুনি পর্যন্ত। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য। 

মেষ: কর্মক্ষেত্রে সাফল্য ও গৌরববৃদ্ধি, বিশেষত ব্যবসায়ীর। ভাবাদর্শ ও সংকল্পের দৃঢ়তা বিষয়ে সচেতন থাকুন। কোনও বিজ্ঞ ব্যক্তির পরামর্শলাভ। সপ্তাহের আদ্যভাগে প্রতিভার বিকাশ ও গুরুজনের সাহায্যে ভাগ্যোদয়, মনোবল ও সাহসবৃদ্ধি। মধ্যভাগে যত্র আয় তত্র ব্যয়, সঞ্চয় নাস্তি। ভরণীয় ব্যক্তির দুঃখ ও অন্যত্র গমন। অন্তভাগে ব্যবসাসূত্রে ধনবৃদ্ধি, বিদ্যাচর্চা, পারিবারিক শুভ অনুষ্ঠানে শান্তি। মেষলগ্নে জাত ব্যক্তির নতুন কর্মপ্রচেষ্টায় সাফল্য, বিতর্কের অবসান, বৈষয়িক মীমাংসা। বৃষ: পদযাত্রী পথদুর্ঘটনার সম্মুখীন হতে পারেন। দৈহিক আরোগ্য ও নিরাপত্তা বিষয়ে সতর্কতা আবশ্যক। মূত্র ও মূত্রাশয়ঘটিত পীড়ার সূচনা। সপ্তাহের আদ্যভাগে অল্প অর্থ ও সম্পত্তিলাভ, ধৈর্য ও মানসিক সংযম, কাব্যচর্চা। মধ্যভাগে সন্তান বিষয়ে সুখী, কর্মে সংস্থাগত পরিবর্তন, উপার্জন ও সঞ্চয়বৃদ্ধি। অন্তভাগে গৃহে শুভ অনুষ্ঠানে আনন্দ, বিদ্বান ব্যক্তির সঙ্গলাভ, সন্তানের শুভ। বৃষলগ্নে জাত ব্যক্তির অন্যায়ের প্রতিবাদ জ্ঞাপন, আর্থিক ও বৈষয়িক প্রতিদ্বন্দ্বিতা। মিথুন: গুরুজন ও ভরণীয় ব্যক্তির স্বাস্থ্য ও আর্থিক প্রয়োজনের দিকে লক্ষ রাখুন। প্রিয়জনের প্রণয়ঘটিত বিবাহের যোগাযোগ। শ্লেষ্মাধিক্য ও বক্ষঃপীড়ায় ক্লেশ। সপ্তাহের আদ্যভাগে স্থিরবুদ্ধি, সংযত চিন্তা, নতুন পরিকল্পনা ও বিচক্ষণ সিদ্ধান্ত। মধ্যভাগে সন্তানের প্রতিভার বিকাশ, অধ্যয়ন ও গবেষণায় কৃতিত্ব, কর্মে অগ্রগতি। অন্তভাগে পারিবারিক শান্তি, বহু ব্যয়ের জন্য অল্প সঞ্চয়, কর্মক্ষেত্রে দুর্যোগমুক্তি। মিথুন লগ্নে জাত ব্যক্তির আর্থিক উন্নতি, সন্তান বিষয়ে সুখী, বাহন ক্রয়, নতুন গৃহারম্ভ। কর্কট: স্পণ্ডিলাইটিস বা আর্থ্রাইটিস ক্লেশকর হতে পারে। ভাই, বোন বা ভরণীয় ব্যক্তির আর্থিক অবস্থার উন্নতি ও সুস্থিতি। সঞ্চয়বৃদ্ধির যোগাযোগ। সপ্তাহের আদ্যভাগে একাধিক কর্মযোগে উপার্জন, সম্পত্তি ক্রয় ও ঋণশোধ। মধ্যভাগে কোমল হৃদয়বৃত্তি ও পরোপকারের চেষ্টা, বিঘ্নজয় বিপন্মুক্তি। অন্তভাগে কর্মে সন্তোষজনক সাফল্য, চারুকলার চর্চা ও অনুশীলনে আনন্দ। কর্কটলগ্নে জাত ব্যক্তির গার্হস্থ্য শান্তি, পত্নীর স্বাস্থ্যচিন্তা, সম্পত্তিঘটিত সমস্যা। সিংহ: দাম্পত্যজীবনে বৈচিত্রবৃদ্ধি, পারিবারিক শান্তি ও সমৃদ্ধির সূচনা। কোনও বন্ধু বা গুরুজনের দেহপীড়া, দেহারোগ্য বিলম্বিত। সবান্ধব দূরভ্রমণে আনন্দলাভ। সপ্তাহের আদ্যভাগে তীর্থভ্রমণ, ও পুণ্যস্নান, স্বজনবর্গের সঙ্গে সুসম্পর্ক, ধনবৃদ্ধি। মধ্যভাগে গুরুজন ও প্রিয়জনের শুভবৃদ্ধি, কর্মক্ষেত্রে শুভ পরিবর্তন ও মানসিক প্রফুল্লতা। অন্তভাগে উচ্চতর বিদ্যার্জন, বিনয়াদি গুণের প্রকাশ, গুরুজনের আনুকূল্যলাভ। সিংহলগ্নে জাত ব্যক্তির ক্ষণক্রোধ বর্জনীয়, অপ্রিয় সত্যবাদিতা, আকস্মিক দুর্ঘটনা।. কন্যা: স্বাস্থ্যকর স্থানে ভ্রমণ ও অবস্থান, দেহারোগ্য ও স্বাস্থ্যোন্নতি। স্থির বুদ্ধি, সুচিন্তিত পরিকল্পনা ও কর্মপদ্ধতি নিরূপণ। সপ্তাহের আদ্যভাগে সন্তানের আশু উন্নতি। উন্নত মর্যাদাবোধ ও বিচার বিবেচনা। মধ্যভাগে মাতৃস্থানীয়ার অনুগ্রহলাভ, সন্তানের অধ্যয়নে কৃতিত্ব, উপার্জনবৃদ্ধি। অন্তভাগে সময়োচিত চিকিৎসায় দেহারোগ্য, গুরুজনের সঙ্গে ভ্রমণ, নানা ভাবে ব্যয়। কন্যালগ্নে জাত ব্যক্তির আর্থিক সৌভাগ্য, পত্নীর সহায়তায় বৈষয়িক উন্নতি, সৎ সাহস ও নতুন কর্মোদ্যম। তুলা: শারীরচর্চা ও দৈহিক বলবৃদ্ধি। গুরুজনের সঙ্গে মতের অমিল, ঊর্ধ্বতন কর্তৃপক্ষের বিরোধিতায় উপার্জনে বাধা। সপ্তাহের আদ্যভাগে অতিরিক্ত কর্মযোগে উপার্জন, পত্নীর সাহায্যে ব্যবসাতে সাফল্য। মধ্যভাগে গুরুজনের মানসিক সন্তোষ, পারিবারিক জীবনে শান্তি, কর্মসূত্রে বিদেশ ভ্রমণ। অন্তভাগে উপার্জন বৃদ্ধি ও বৈষয়িক উন্নতির সূচনা, বিজ্ঞান গবেষক ও প্রযুক্তিবিদের সাফল্য। তুলালগ্নে জাত ব্যক্তির দূরভ্রমণে আনন্দলাভ, সম্পত্তি ক্রয়, ও ঋণশোধের জন্য অর্থব্যয়। বৃশ্চিক: স্বজনবর্গের সঙ্গে ভুলবোঝাবুঝি বিষয়ে সতর্ক হবেন। বৈদেশিক ব্যবসা বাণিজ্যের যোগাযোগ হতে পারে। গুরুজনের পরামর্শে বিশিষ্ট ভাগ্যোদয়। সপ্তাহের আদ্যভাগে বিড়ম্বনার অবসান, শত্রুর সঙ্গে সন্ধি, উপার্জনবৃদ্ধি ও সঞ্চয়বৃদ্ধি। মধ্যভাগে কর্মপ্রতিভার বিকাশ, গৃহপরিবেশে শান্তি, গুরুজনের প্রসন্নতা। অন্তভাগে মনোবলবৃদ্ধি, সন্তান ও গুরুজনের জন্য ব্যয়, ভূমিক্রয় ও গৃহনির্মাণ। বৃশ্চিকলগ্নে জাত ব্যক্তির কর্মক্ষেত্রে বদলি, বর্ষীয়ান ব্যক্তির সেবা ও চিকিৎসার জন্য ব্যয় ও পরিকল্পকের সাফল্য। 

ধনু: সহকর্মীদের সহযোগিতায় কর্মসঙ্কট থেকে মুক্তিলাভ। পত্নীর স্বাস্থ্য ও মামলা মকদ্দমা বিষয়ে সতর্ক হবেন। বর্ষীয়ান ব্যক্তি ও গুরুজনের সঙ্গে মতানৈক্য। সপ্তাহের আদ্যভাগে শ্লেষ্মাধিক্য ও কণ্ঠপীড়া, কাব্যগীতচর্চা, উত্তরাধিকারপ্রাপ্তি, সঞ্চয়বৃদ্ধি। মধ্যভাগে শত্রুর সঙ্গে দীর্ঘস্থায়ী সন্ধি। সম্পত্তিক্রয়, সহকর্মীদের সঙ্গে প্রতিদ্বন্দ্বিতায় জয়লাভ। অন্তভাগে কর্মক্ষেত্রে সন্তোষলাভ, গৃহ পরিবেশে শান্তি, দেহারোগ্য ও মিত্রবৃদ্ধি, তীর্থভ্রমণ। ধনুলগ্নে জাত ব্যক্তির উদরপীড়া ও শ্বাসকাসাদি ক্লেশ, আয়বৃদ্ধি, বৈষয়িক উন্নতির সূচনা ও গুরুজনের কৃপালাভ। মকর: স্নেহের দুর্বলতা বিষয়ে সতর্কতা আবশ্যক। সন্তানের স্বাস্থ্য ও লেখাপড়ার দিকে লক্ষ রাখুন। সৌন্দর্যচেতনা ও ললিতকলার রসাস্বাদন। অভিজ্ঞ উপদেষ্টাদের মতপার্থক্য ও মতবিরোধ। সপ্তাহের আদ্যভাগে গার্হস্থ্যশান্তি বৈষয়িক সমৃদ্ধি ও বিজ্ঞ ব্যক্তির পরামর্শলাভ। বন্ধু ও স্বজন বিষয়ে সংশয় ও সন্দেহ। মধ্যভাগে পত্নীর পরামর্শে ভাগ্যবৃদ্ধি, ভ্রাতা বা ভগিনীর বিবাহ, ব্যবসায়িক প্রচেষ্টায় সাফল্য। অন্তভাগে সাহিত্য ও সঙ্গীতচর্চা, ভ্রাতা ভগিনীর ভাগ্যোদয়, কর্মলাভ ও শুভবিবাহ। মকরলগ্নে জাত ব্যক্তির কর্মে সংস্থাগত পরিবর্তন, সন্তানের প্রতিভার বিকাশ ও বিদ্যাচর্চা। কুম্ভ: চুরি বা প্রবঞ্চনায় ক্ষতি ও অর্থের অপচয় বিষয়ে সতর্ক হবেন। প্রিয়জনের স্বাস্থ্যোন্নতি, কর্মলাভ ও বিবাহ বিষয়ে শুভ। ভরণীয় ব্যক্তির প্রতি দায়িত্ব পালন। সপ্তাহের আদ্যভাগে ব্যবসায়িক সঙ্কট, পত্নীর কর্মকুশলতায় সঙ্কটমুক্তি। মধ্যভাগে নতুন কর্মপদ্ধতি ও অভিনব পরিকল্পনার রূপদান, রক্তচাপবৃদ্ধি ও বক্ষঃপীড়া। অন্তভাগে প্রবল কর্মযোগ, দ্রুত দেহারোগ্য, বলবান শত্রুর মোকাবিলা, সময়োচিত বুদ্ধি। কুম্ভলগ্নে জাত ব্যক্তির ক্ষণক্রোধ, হঠকারিতা বর্জনীয়। বন্ধু বা ভ্রাতার সঙ্গে বিরোধ। মীন: রক্তে শর্করাবৃদ্ধি ও মূত্রঘটিত পীড়া। জীবাণু সংক্রমণ বিষয়ে সতর্ক হবেন। পত্নীর স্বাস্থ্য ও মামলা মকদ্দমা বিষয়ে অসন্তোষ। ব্যবসায় ধনবৃদ্ধি। সপ্তাহের আদ্যবাগে সৌভাগ্যলাভ, আধ্যাত্মিক চিন্তা, তীর্থভ্রমণ এবং বিদেশযাত্রা। মধ্যভাগে বিবিধ কাজে তৎপরতা, প্রভাবশালী ব্যক্তির সাহায্যলাভ, প্রবন্ধ রচনা। অন্তভাগে আয়বৃদ্ধি, প্রিয়জনের বিবাহ বিষয়ে আলোচনা, উচ্চাভিলাষ। মীন লগ্নে জাত ব্যক্তির মানসিক উদ্বেগ, রক্তচাপবৃদ্ধি, গ্রন্থপাঠ ও বিদ্যার্জন। 

[ভারতীয় রাষ্ট্রীয় পঞ্চাঙ্গ অ্যালমানাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010128_27chitra2.utf8</DOCNO>
<TEXT>
 ১৩ মাঘ ১৪০৭ শনিবার ২৭ জানুয়ারি ২০০১

 চিত্রকলা ও ভাস্কর্য মোটামুটি অসিত পাল সম্প্রতি পাঁচ তরুণ শিল্পীর প্রদর্শনী হল বিড়লা অ্যাকাডেমিতে। প্রত্যেকেই প্রদর্শনী উপস্থাপনার ক্ষেত্রে নতুন, ফলে ছবি সংক্রান্ত খুঁটিনাটি ও শিল্পীদের পরিচয়ের কোনও ব্যবস্থা করার কথা ভাবেননি। মোট ৩৮টি ছবির এই প্রদর্শনীতে প্রত্যেকেই মোটামুটি কাজ করেছেন। বিশেষ সাহসী পরীক্ষা-নিরীক্ষার চেষ্টা কোনও কাজে তেমন লক্ষ করা যায়নি। 

 সুপ্রভাত ভাদুড়ী অ্যাক্রেলিকে এঁকেছেন বোর্ডেতে। কিছুটা তির্যক বক্তব্য প্রকাশ করেছেন। তিনটি ছবিতে মুখোশের আদলে তিনটি মুখ এঁকেছেন। 

 চণ্ডীদাস ভট্টাচার্যের একটি জলরঙে আঁকা ‘উওম্যান উইথ ফ্লাওয়ার’ কাজটি ভাল লাগল। পদ্ম হাতে নিয়ে পদ্মপাতায় দাঁড়ানো নারীর কোমল সৌন্দর্য প্রকাশ পেয়েছে। কিন্তু অন্য জলরঙের কাজ ক’টিতে সেই স্বচ্ছ কোমল সৌন্দর্য প্রকাশ পায়নি। 

 অশোক মণ্ডল মিশ্র মাধ্যমে ৫টি ছবি করেছেন। সহজ রেখায় সরল অভিব্যক্তি সংবলিত মানুষের ছবি এঁকেছেন ‘সলিটিউড নেচার অ্যাণ্ড লাভ’। কোথাও ছাগ শিশু কোলে নিয়ে স্নেহে আদর করছে, কোথাও কোলে পাখি, কোথাও বা মানুষ পাখি সংমিশ্রিত শরীর। কাজ ক’টি ভাল লাগে সহজ উপস্থাপনার জন্য।ভাস্কর লাহিড়ী ছোট ছোট রেখা ও বিন্দু সহযোগে সাদা কালো তিনটি ড্রইং করেছেন তান্ত্রিক ও কীট পতঙ্গের মোটিফ ব্যবহার করে। পেস্টিং-এ চড়া রং ব্যবহার করে এঁকেছেন ঘোড়ায় চড়া জগন্নাথ সদৃশ্য যোদ্ধা; হাতে তরবারি ও পাখি। কাজটিতে নান্দনিক আবেদন দুর্বল। সে দিক থেকে ওঁর ড্রইং অনেক বেশি আকর্ষণ করে। মিনতি নাথের ৮টি তেলরঙের পেস্টিং বাস্তব আঙ্গিকে আঁকা। ভাল লেগেছে ওঁর ‘ফ্রাইটেণ্ড’ শিরোনামাভুক্ত ছবি। যদিও ছবিতে ভয় বা আশঙ্কার অভিব্যক্তি খুঁজে পাওয়া যায়নি। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010118_13music1.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

 সঙ্গীত সমালোচনা ১.. 

 নিপুণ নিবেদন বারীন মজুমদার 

 ব্রততী বন্দ্যোপাধ্যায় ছবি: উত্তম রায় হিরন্ময়ী কলা কেন্দ্র-এর আয়োজনে শিশির মঞ্চে অনুষ্ঠিত রবীন্দ্র-নজরুল সন্ধ্যা সমৃদ্ধ হয়েছিল গান আর কবিতায়। প্রথম শিল্পী গৈরিকা চন্দর চয়নে ছিল দুটি রবীন্দ্র সংগীত ও দুটি নজরুল গীতি। রবীন্দ্র সংগীতের চেয়ে নজরুলের গানই তাঁর কণ্ঠে খুলেছে ভাল। বিশেষ ভাল লাগে ‘কূল রাখো না রাখো’। অপর নজরুল গীতির শিল্পী নূপুর চক্রবর্তীর কণ্ঠ সাদামাটা হলেও গান করেন সুরে। তবে কণ্ঠের ব্যাপ্তি বেশি নয়। এই ব্যাপারে তাঁকে আরও সাধনা করতে হবে। দীপেন মুখোপাধ্যায় শুনিয়েছেন দুটি হাসির গান। 

 রবীন্দ্রনাথের বর্ষার গান শোনালেন বর্তমান প্রজন্মের অভিজ্ঞ শিল্পী দেবারতি সোম। প্রত্যেকটি গানের সুর তাল লয় নিখুঁত। যে জন্য প্রত্যেকটি গানই কাঙ্ক্ষিত উজ্জ্বলতায় পৌঁছে যায়। তাঁর কণ্ঠও আবেদনময়। নিবেদিত গানগুলির মধ্যে ‘আবার এসেছে আষাঢ়’, ‘উতল ধারা বাদল ঝরে’ ও ‘মেঘের পরে মেঘ জমেছে’তে তিনি ছিলেন গভীর ও নিপুণ। 

 সন্ধ্যার শেষ শিল্পী ছিলেন ব্রততী বন্দ্যোপাধ্যায়। তিনি সব সময়েই নির্বাচনের প্রতি যত্নবান থাকেন, নিবেদনেও থাকে না কোনও ঢিলেঢালা ভাব। 

 এই সন্ধ্যায় তাঁর নির্বাচনে ছিল রবীন্দ্রনাথের অঞ্জলি, ঝুলন, বীরপুরুষ, ব্রাহ্মণ ও সুয়োরানির সাধ। আবৃত্তিতে তিনি শুধু সংবেদনশীলই নন, নতুন করে জানিয়ে দেন কোন বিশেষ কারণে আবৃত্তির জগতে তাঁর একচ্ছত্র আধিপত্য। সঙ্গীত সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1011022_22puja1-1.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 উত্তর কলকাতার এক বনেদি বাড়িতে মহাষষ্ঠীর পুজোর আয়োজনে ব্যস্ত মহিলারা। ছবি: তারাপদ বন্দ্যোপাধ্যায় 


</TEXT>
</DOC>
<DOC>
<DOCNO>1010717_aj-kol.utf8</DOCNO>
<TEXT>


১ শ্রাবণ ১৪০৮ মঙ্গলবার ১৭ জুলাই ২০০১

তিনি কলকাতার বলেন মানুষের নিকাশি ও পানীয় জলের মতো পরিষেবা ধ্বংস করে উন্নয়ন সমর্থন করা যায় না।

সুব্রত মুখোপাধ্যায়

গড়িয়াহাটে উড়ালপুল নির্মাণ সম্পর্কে

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

শ্যামবাজার: আলু ৭, পটল ১০, বেগুন ১৫, চৌসা আম ২৫, ল্যাংড়া ২০, কাটা পোনা ৭০, ইলিশ ১৮০। হগ মার্কেট: আলু ৭.৫০, পটল ১০, বেগুন ১২, দশেরি আম ১৮, ল্যাংড়া ২০ , কাটা পোনা ৬৫, ইলিশ ১৬৮, গলদা চিংড়ি ৩০০। ল্যান্সডাউন: আলু ৭, পটল ৮, বেগুন ১৫, ঝিঙে ১০, চৌসা আম ২০, দশেরি ২০, ল্যাংড়া ২০, সুর্মা ফজলি ১২, আনারস ১২, কাটা পোনা ৯০, ইলিশ ১২০। কলেজ ষ্ট্রিট: আলু ৭.৫০, পটল ১২, বেগুন ১২, ঝিঙে ১০, ঢেঁড়স ১৫, ল্যাংড়া আম ২০, আপেল ৯০, কাটা পোনা ১০০, ইলিশ ২০০। হাওড়া কালীবাবুর বাজার: আলু ৭, পটল ১০, বেগুন ১৫, চৌসা আম ২৫, ল্যাংড়া ২০, কাটা পোনা ৭০, ইলিশ ১৮০।

আজ জন্মদিন হলে পুলকরঞ্জন দেব শুভ হজমের গণ্ডগোল, সংখ্যা: ১, আর্থ্রাইটিস ও ২, ৪, ৮। বাতের ব্যথা শুভ দিন: ভোগাতে পারে। বুধ, অতিরিক্ত বৃহস্পতি আত্মবিশ্বাস ও ও উচ্চাভিলাস শনিবার। এড়িয়ে চলাই ভাল। শুভ রঙ: বড় ব্যবসার পক্ষে ধূসর, গাঢ় শুভ, এবং প্রচুর নীল ও অর্থাগম। লালচে এজেন্সি এবং নীল। জমিজমা শুভ রত্ন: সংক্রান্ত নীলা, দালালিতে এমেথিস্ট অর্থকরী ও সম্ভাবনা ক্যাট্‌স আশাতীত। আই। প্রেম-প্রীতির ক্ষেত্রে শুভ নয়। দাম্পত্য জীবনে ভুল বোঝাবুঝি হতে পারে। পরে করব বলে কোনও কাজ ফেলে রাখবেন না। প্রতিযোগিতামূলক পরীক্ষায় সাফল্য। মামলা-মোকদ্দমার জন্য উদ্বেগ থাকতে পারে।

আপনিও পারেন শহরকে আরও সুন্দর করতে আপনারও অনেক কিছু করার আছে।

ম্যানহোলে ঢাকনা নেই? এখনই ফোন করুন ২১৬-১১৬০ অথবা ৫৪১-৪৪৯১-এ। রাস্তার আলো অকারণে জ্বলছে? জানান ২৪৪-০৫৬০ অথবা ৫৬৩-১৮৪৫-এ। খাবারে ভেজাল দেওয়ার কোনও ঘটনা নজরে এলেই জানিয়ে দিন ২২৬-৮৮৯৭-এ। কেউ কি পুকুর বা জলা ভরাট করার চেষ্টা করছে? খবর দিন ২৪৪-৫০০৪, ২৪৪-৭৬০৬, ২৪৪-৬০১৫, ২৪৪-২৩৬৫, ২৪৪-২৭৪৮ অথবা স্থানীয় থানায়। জমা জলে ম্যালেরিয়ার মশা জন্মায়। কোথাও তেমন কিছু চোখে পড়লে ফোন করুন ২৪৪-৬০১৫, ২৪৪-২৩৬৫,২৪৪-২৭৪৮-এ। নির্বিচারে গাছ কাটা হচ্ছে? ফোন করুন ২৪৪-৬৮০১, ২৩৮-৯৪৩৫-এ।

৫০ বছর আগে ফুটবলে পেশাদারীত্ব

এদেশে ফুটবল খেলায় পেশাদারী বৃত্তি যাতে অবিলম্বে প্রচলিত হতে পারে, তার জন্য নিখিল ভারত ফুটবল ফেডারেশনের যথাবিহিত আইন-কানুন রচনা করা উচিত। মাদ্রাজের এ বিষয়ে পুরাপুরি সমর্থন আছে বলে জানিয়ে দিয়েছে। বোম্বাই-এও পেশাদারী ফুটবল প্রচলনের প্রবল জনমত সৃষ্টি হয়েছে বলে শোনা যায়। এ ধরণের কিছু হবার আগেই মহীশূর ফুটবল এসোসিয়েশনকে সর্বাপেক্ষা অধিক ক্ষতিগ্রস্ত হতে হয়েছে। মহীশূর ও বাঙ্গালোর থেকে বহু খেলোয়াড় প্রতিবারই এখানে আসেন, শুধু ফুটবলের উপর নিছক ভালবাসার খাতিরে নয়; নিশ্চয়ই অন্য আকর্ষণ আছে। আজ যদি খোলাখুলিভাবে পেশাদারীবৃত্তি সর্বত্র প্রচলিত হয় তখন হয়তো বিদেশে বিভুঁয়ে, অনভ্যস্ত ও অনিশ্চিত আবহাওয়ার মধ্যে, পা-বাড়াতে অনেকেই চাইবেন না। এ দেশে পেশাদারী ফুটবল প্রবর্তিত হলে, মহীশূর ফুটবল এসোসিয়েশন লাভবান হবে, এ সম্পর্কে সংশয় নাই। (ভাস্কর রচিত ‘খেলার মাঠে ও বাহিরে’ থেকে)

সংস্কৃতের প্রতি অশ্রদ্ধা

আনন্দবাজার পত্রিকা (১৩।৩।৫৮) পাঠ করিয়া জানিলাম, ‘সেকেণ্ডারি বোর্ড’ স্কুল ফাইনাল পরীক্ষায় ‘গণিত’ ও ‘সংস্কৃত’ ভাষা অবশ্যপাঠ্য তালিকা হইতে বর্জন করিয়াছেন। প্রায় ২৫ বৎসর পূর্বে এই ভাষাকে অবশ্যপাঠ্য না রাখার ব্যবস্থা করিতে উদ্যত হইয়া ‘কলিকাতা বিশ্ববিদ্যালয়’ দেখিলেন যে, দেশের প্রায় শতকরা ৯৯ জন লোকই সংস্কৃতের অবশ্য পাঠ কামনা করেন। বহু দূরদর্শী শিক্ষার মর্মবেত্তা জনগণের প্রযত্নে সংস্কৃত ভাষা অবশ্যপাঠ্যরূপেই এতদিন বিরাজমান রহিয়াছে। কিন্তু কেন যে পুনরায় সেকেণ্ডারি বোর্ডের কর্মকর্তারা ভারতের ঐতিহ্যবাহিনী দেবভাষাকে বিনাশ করিতে খড়্গহস্ত হইয়াছেন বুঝিতে পারিতেছি না। আমরা দেশের কল্যাণকামী হইলে, যে ভাষায় আমাদের পরম গৌরবের বেদ, উপনিষদ, জ্যোতিষতন্ত্র, কাব্য, সাহিত্য প্রভৃতি শাস্ত্রসমূহ সমুপনিবদ্ধ, যে ভাষার ব্যাকরণ না হইলে আমাদের বঙ্গভাষার ব্যাকরণের অস্তিত্ব থাকে না তাহা পরিত্যাগ করিতে কৃতসঙ্কল্প হইতাম না। ইতি শ্রীসুনন্দা দেবী, ৩নং হিন্দুস্থান রোড, বালিগঞ্জ, কলিকাতা।

-আনন্দবাজার পত্রিকা, ১৭ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010206_aaj.utf8</DOCNO>
<TEXT>


২৩ মাঘ ১৪০৭ মঙ্গলবার ৬ ফেব্রুয়ারি ২০০১

আপনার আজকের দিনটি

দিনপঞ্জিকা

আবহাওয়া


</TEXT>
</DOC>
<DOC>
<DOCNO>1010205_4rabipro.utf8</DOCNO>
<TEXT>
 ২১ মাঘ ১৪০৭ রবিবার ৪ ফেব্রুয়ারি ২০০১

 রবিবাসরীয় প্রবন্ধ 

 দুবেলা রুটি জুটত না দু’হাজার কোটির বাদশার সৌভদ্র চট্টোপাধ্যায় 

 ছবি: সুব্রত চৌধুরী রেল কলোনির ঘর বাড়ি যেমন হয় আর কী। একতলা, লাল ইটে সিমেন্টের প্রসাধন নেই। অ্যাসবেস্টসের ছাদ। সেখানে চুঁইয়ে পড়ছে শীতের রোদ্দুর। সদর দরজায় দু-দফা ‘ইন্টারভিউ’ দিয়ে জায়গা হল প্রায় আড়াইশো বর্গফুটের ড্রইংরুমে। বাড়ির বাইরেটা ঠিক যতটা বিবর্ণ, অন্দরে ততটাই জৌলুস। বেড়ালছানার মতো নরম সোফা। ঘরের দু কোণে ইয়া বড় দুটি ব্রোঞ্জের মূর্তি। আর সামনের দেওয়াল জুড়ে পাঁচ থাকের একটা কাবার্ড। তাতে ভর্তি কাটলারি সেট। 

 বোঝা যাচ্ছে, খড়্গপুরের এ বাড়িতে হঠাৎই কেউ বড়লোক হয়ে গিয়েছে। টাকা পয়সা এসেছে। কিন্তু রুচিবোধ ব্যাপারটা অমন ঝটিতি আসে না। অতএব, তা নেই-ও। সেজন্যই ড্রয়িংরুমে কাপ প্লেটের অমন বিসদৃশ সমাহার। 

 দেশের বৃহত্তম রেল মাফিয়া বাসব রামবাবুর ঘরে নাহয় রুচি শব্দটা পা রাখেনি, কিন্তু রুচিবোধ আর লাইফস্টাইল নিয়ে তারা, মাফিয়া ডনেরা, মাথা ঘামায় না বলা অসাধুতা হবে। ‘শৌকিন’ সম্রাট আছে পাশের দেশেই। ভদ্রলোকের নাম দাউদ ইব্রাহিম। 

 জহন্নম সে জন্নত মাফিয়া জগতে এই পথ পাড়ির অন্যতম সার্থক উদাহরণ দাউদ। যাকে নিয়ে এখন বিস্মিত মুম্বইয়ের একদা দোর্দণ্ডপ্রতাপ নগরপাল জুলিও রিবেইরো। মুম্বইয়ের মোম্বেটেদের ধরার কাজ থেকে অবসর পেয়ে গিয়েছেন কবেই। এখন নেমেছেন ক্যাসেট-চোরদের বিরুদ্ধে সচেতনতা অভিযানে। মাথার অবশিষ্ট চুলগুলি সব সাদা। ঘোলাটে দৃষ্টি ঢাকা পুরু চশমার কাচে। তাজ বেঙ্গলে আলাপচারিতায় বলেছিলেন, ‘‘আমি চিনতাম ওর বাবাকে। ওকেও ছেলেবেলায় দেখেছি কয়েকবার। কোনওদিন ভাবতেও পারিনি ওরকম একটি সরল, নিষ্পাপ মুখের ছেলে এমন নটোরিয়াস মাফিয়া ডন হয়ে যাবে।’’ কণ্ঠস্বরেই স্পষ্ট, যেন ঘোর কাটেনি এই ‘মেটামরফসিস’-এর। 

 দাউদের বাল্য কেটেছে ঘিঞ্জি বস্তিতে। তার বাবা কনস্টেবল। কনস্টেবলের যা মাইনে তাতে ‘ইমান’ বজায় রাখাই মুশকিল, সংসার চালানো তো পরের কথা! একাধিক ভাই বোন। মা বাবার ভালবাসার মতো রুটির টুকরো নিয়েও রোগা পাতলা ছেলেটিকে প্রায়দিনই কাড়াকাড়ি করতে হত সহোদরদের সঙ্গে। 

 এখন? 

 করাচির অভিজাত পাড়া ক্লিফটনে উঁচু দেওয়াল, পাথরে মোড়া ৬,০০০ স্কোয়ার ফিটের বাগানবাড়ি। বাড়ি না বলে অবশ্য প্রাসাদ বলাই ভাল। সামনে নারকেল গাছের সারি। দেওয়াল, পাথরের বহিরঙ্গ, মায় সামনের ফুটপাথও পুরোটাই সাদা। অন্ধকারের বাদশার সাদা রংটাই বোধহয় সবচেয়ে পছন্দ! বাড়ির মালিক দাউদ ইব্রাহিম যখন ঘুম থেকে ওঠে, তখন ঘড়ির কাঁটায় ভাতঘুম দেওয়ার সময়। বিছানায় আলসেমিতে ঘড়ি গড়িয়ে দুপুর দুটো প্রায়। ১৯৯৩-এ মুম্বই বিস্ফোরণের মেগানায়ক এরপর টলটলে নীল স্যুইমিং পুলে সময় কাটাবে কিছুক্ষণ। কিংবা জিমনেশিয়ামে করবে শরীরচর্চা। অতীতের বস্তিবাসীর বর্তমান ঠিকানায় রয়েছে মস্ত স্যুইমিং পুল, টেনিস কোর্ট, স্নুকার টেবিল আর অত্যাধুনিক এক জিমনেশিয়াম। সন্ধ্যেবেলা ‘ত্যাঁদরামি’তে নামার আগে গলা ভিজিয়ে নেবে সে জনি ওয়াকারে। এখানে তার প্রিয় লেবেল: ব্ল্যাক। পৃথিবীর সব মাফিয়ার ব্যবসার যা রং। কামনা (থাকলে) তার রংও কালো। পেশাগত সম্পর্ক কালো। 

 প্রতিশোধেরও একই রং। কারণ, এ বড় নিষ্ঠুর জগৎ। একসঙ্গে সবার জায়গা নেই থাকার। অধিকারও নেই। ছুটকো তোলা আদায়, স্মাগলিং, ইত্যাদির জন্য প্রচুর মুখ দেখা যায়। এলাকা ভাগ-বাটোয়ারা করে মোটামুটি দিনগুজরান হয়ে যাবে। কিন্তু উপরে উঠতে চাইলেই বিপদ। সেখানে সুযোগ কম, কারণ অর্থ বেশি। কথা কম, কারণ কাজ বেশি। বোঝাপড়া কম, কারণ ক্ষমতার সীমান্ত নেই। 

 এটা সবাই জানে। কিন্তু জেনে-বুঝেও মধুতে মাছির মতো বসার তীব্র লোভ সামলাতে পারে না অনেকেই। বস্তুত, যারা সামলাতে পারবে না, তারাই তো হবে মাফিয়া। এই নির্মম জগতে পা রাখার জন্য তারাই তো যোগ্য ব্যক্তি। 

 সাতারা শহরের ছেলেটি যেমন। খাইয়ে পড়িয়ে যে-‘ট্যালেন্ট’কে দাউদ ইব্রাহিম অমানুষ বানিয়েছিল, আজ সেই-ই তার জানের পয়লা নম্বর শত্রু। ভাল নাম রাজেন্দ্র সদাশিব নিখালজি। আরও ভাল নাম ছোটা রাজন। ওষুধ সংস্থার এক মামুলি স্টোর কিপারের ছেলেটিও বিলক্ষণ জানে তার নিমার্তাই সবচেয়ে খুশি হবে তার পাঁজরের ফাঁক দিয়ে ছুঁচলো গরম সীসা ছুটে গেলে। 

 বর্তমানে যার সম্পত্তি ২,০০০ কোটি টাকার, সেই দাউদের বিরুদ্ধে জেহাদ ঘোষণা করেছিল ছোটা রাজন নিজেই। মুম্বই থেকে পাচার হত দাউদের সোনা। খাকি উর্দিধারীদের ফোন করে ছোটা রাজন জানিয়ে দেয়, অমুক জাহাজে তা যাচ্ছে। ছাপা পড়ায় প্রায় ৪০০ কোটি কালো টাকা আরব সাগরের কালচে পানিতে বয়ে গিয়েছিল সেদিন। রুটি নিয়ে কাড়াকাড়ি করার মতো দিন যার জীবনের ক্যালেণ্ডারে অনেকই রয়েছে সে কী করে ভুলে যাবে এমন গদ্দারি? চারশো কোটি টাকার অঙ্কটা বড় কথা নয়, আসল ধাক্কা হল এতদিনের লালন করা বিশ্বাসে। আইনের তোয়াক্কা করে না মাফিয়াদের জগৎ। কিন্তু এদেরও তো কিছু ‘উসুল’, কিছু নিয়ম রয়েছে। সেটা আবার ভাঙছে কে? না, যাকে এতদিন ধরে নিজের হাতে গড়ে তোলা হয়েছে। এমন বেইমানির সাজা একটাই। সজ়া-এ-মৌত। 

 রাজনের কানে সোনা পাচারের খবর তুলে দিয়েছিল যে লোকটি, সেই তায়েবের বুকে বুলেট বসিয়ে দিয়েছিল দাউদের অনুচরেরা। কিছু দিনের মধ্যেই দাউদের পাঁচ বিশ্বস্ত ‘লেফটেন্যান্ট’কে খুন করেছিল ছোটা রাজনের গ্যাং। 

 বাঘেদের মধ্যে বোঝাপড়া থাকে এলাকা নিয়ে। একই এলাকায় দুটো বাঘ থাকে না। কিন্তু উচ্চাকাঙ্ক্ষী মাফিয়ার কাছে যত দূর যাবে দৃষ্টি, ততটাই তার এলাকা। তাই, দেশের বাণিজ্য-রাজধানী ছাড়িয়ে এই লড়াই ছড়িয়ে পড়ল অন্যত্রও। অধুনা যার প্রতিফলন দেখা গিয়েছে ব্যাঙ্ককে। আগে ঠাণ্ডা কাঠমাণ্ডু উতপ্ত হয়েছে এই রেষারেষিতে। পাঁচ শাকরেদ খুন হওয়ার পর দাউদ তার বিশ্বস্ত শার্প শ্যুটার সুনীল সাবন্ত ওরফে সাউতিয়াকে নেপালে পাঠিয়েছিল। মিশন: সঞ্জয় রাগড় ও দিবাকর। ছোটা রাজনের দুই ঘনিষ্ঠ সঙ্গী। ‘যত কাণ্ড কাঠমাণ্ডু’-র শেষে মাত্র কয়েক মাস সাউতিয়া এই পৃথিবীতে তার ভাগের অক্সিজেন গ্রহণ করতে পেরেছিল। দুবাইয়ের হোটেল হায়াত রিজেন্সির সামনে এক দুপুরে লুটিয়ে পড়েছিল তার দেহ। হিসাব ‘বরাবর’ (মিটিয়ে নেওয়া) করে নিল ছোটা রাজন। 

 না। মাফিয়াদের মধ্যে হিসাব কখনও বরাবর হয় না। কী করে হবে? আকাঙ্ক্ষার যে কোনও সীমা নেই। যেমন নেই আত্মবিশ্বাসেরও। আর, এই দুটি ককটেলই তাড়িয়ে বেড়ায় মাফিয়াদের। 

 হাজি মস্তান, দাউদ ইব্রাহিম, বাসব রামবাবু যাকেই দেখুন না কেন, মাফিয়া জগতে প্রবেশের পথটি সবার ক্ষেত্রেই সমান। রামবাবু বলেছিলেন, ‘‘আমার বাবা ছিলেন এই পরিবারের একমাত্র রোজগেরে সদস্য। রেলের একজন সাধারণ কর্মী ছিলেন। কত টাকা মাইনে পেতেন? তিন ভাই আর দুই বোন। প্রতিদিন দেখতাম এই বিশাল সংসার সামলাতে বাবা কী হিমশিম খাচ্ছেন। তখনই ঠিক করেছিলাম এমন কিছু করতে হবে যাতে টাকা নিয়ে জীবনে চিন্তা করতে না হয়।’’ গলায় সোনার চেনের মতোই ঝকঝক করছে তাঁর স্বপ্ন, এখন যা বাস্তব। 

 স্বপ্নপূরণের এই মরীয়া আকাঙ্ক্ষার মূল প্রোথিত রয়েছে দারিদ্রের মধ্যে। ইতালি থেকে শুরু করে মার্কিন যুক্তরাষ্ট্রের ডালাস বা ভারতেও মাফিয়ারা বেশির ভাগই গরিব ঘরের ছেলে। বাল্য কেটেছে লড়াই করতে করতে। ফলে, প্রথম থেকেই অবচেতনে গেঁথে গিয়েছে এই দারিদ্র্যের প্রতি নিদারুণ রাগ। এই ধরনের আর্থ সামাজিক পরিবেশ থেকে উঠে আসা আর পাঁচটি ছেলের মতো ছেলেবেলা থেকেই এদেরও মনে হয়েছিল যে, জীবনের মূল মন্ত্র হবে, ‘গরিবি হঠাও’। এরা জানে, বিজ্ঞান পারমাণবিক বোমা পর্যন্ত বানিয়ে ফেলেছে। কিন্তু তাতে কী! এখনও এই দুনিয়ার সবচেয়ে অমোঘ অস্ত্রের নাম অর্থ। 

 বাসব রামবাবুর কথাই ধরুন। ১৯৭০ সাল থেকে খড়্গপুরের বাসিন্দা রেলের এক অফিসার (এখন অবসর নিয়ে পাকাপাকি ঠাঁই নিয়েছেন) ওই রেল শহরের ‘রাম রাজত্ব’-র ব্যাখ্যা দিয়েছিলেন এই ভাবে: রামবাবু বেঁচে আছে দারিদ্র্য ভাঙিয়ে। দক্ষিণ পূর্ব রেলের অন্যতম গুরুত্বপূর্ণ জংশন, ইণ্ডিয়ান ইনস্টিটিউট অব টেকনোলজির শাখা রয়েছে। তবুও সার্বিক উন্নয়নের সুবাস কখনও পায়নি খড়্গপুর। রেলকর্মীদের পরিবারের পরবর্তী প্রজন্মের সামনে তাই আকাঙ্ক্ষা মেটানোর মতো পর্যাপ্ত সুযোগ নেই। ‘‘এই হতাশা থেকে অনেকেই অতি অল্প বয়সে মদের গেলাস ধরে ফেলেছে। রামবাবুও এটাই চায়।’’ বক্তব্য ওই প্রাক্তন অফিসারের। তাঁর ব্যাখ্যায়, নেশার টাকা জোগান দিচ্ছে রামবাবু। বদলে তুলে দিচ্ছে আগ্নেয়াস্ত্র। 

 দু’বছর আগের ঘটনা। নিমপুরা এলাকায় তিন জন কলেজের ছাত্র, ১৭/১৮ বছর বয়স, এক ব্যক্তির সাইকেল ছিনতাই করেছিল। সাইকেল কেড়ে নিতে নিতে লোকটিকে তারা বেদম মার দেয়। তারপর মনে হয় এই লোকটি তো পরে আমাদের চিনিয়ে দেবে। নিশ্চিন্ত হতে এরপর পাথর দিয়ে থেঁঁতলে খুন করা হয় সেই সাইকেল মালিককে। অপরাধ জগতের বিচারে নিঃসন্দেহে এ এক পরিণত মস্তিষ্কের পরিচয়। হুমকি বা মারধরে যে কাজ হয়ে যায়, তার জন্য পাথর দিয়ে থেঁঁতলে খুন করার মত ‘রিস্ক’ নেওয়া কখনওই উচিত ছিল না। তবে, ওই তিন ‘নভিস’কে খুব বেশি ঝুঁকির মধ্যে পড়তে হয়নি। শোনা যায়, প্রায় ৭০ হাজার টাকা খরচ করে ব্যাপারটাকে ধামাচাপা দিয়েছিল রামবাবু। 

 তৃতীয় সহস্রাব্দের দাউদ ইব্রাহিমই বলুন, আর ১৮৭৭ সালে জন্মানো ডন কালোজেরো ভিজ্জিনিই বলুন, প্রত্যেকেরই ব্যক্তিগত গায়ের জোর কিছুই নয়। হাতাহাতি লড়াই হলে তিন মিনিটও এরা দাঁড়িয়ে থাকতে পারবে না। অথচ কী প্রবল প্রতাপ! কী অপরিসীম বিভীষিকা জড়িয়ে রয়েছে প্রতিটি নামের সঙ্গে। 

 দাউদ ইব্রাহিমকে আণ্ডারওয়ার্ল্ডের সাঙ্গোপাঙ্গরা সকলেই ডাকে ‘ভাই’ বলে। নিঃসন্দেহে এ ভালবাসার সম্বোধন নয়। সমীহ থেকে, গভীর গোপন ভীতি থেকে উঠে আসে এই আরোপিত আত্মীয়তা। কিন্তু কীসের এই ভয়? কেন এই লোকটাকে ভয় পাবে তার অনুচরেরা? 

 কারণ, এই লোকটার কাছে কাঁচা টাকা রয়েছে। আর রয়েছে বিভিন্ন গুরুত্বপূর্ণ সংযোগ। মুম্বইয়ের কনস্টেবল-তনয়ের অবিরাম প্যাশন হচ্ছে আনাঘ্রাতা সুন্দরী। করাচিতে কোনও সুন্দরীর এক রাতের দর যদি হয় ১০ হাজার টাকা, দাউদ নিঃসন্দেহে তাকে দশ গুণ বেশি দেবে। কয়েক মাস আগে দাউদের দুই গুরুত্বপূর্ণ ‘বন্ধু’ করাচিতে এসেছিল। এই দুজনের নৈশ মনোরঞ্জনের জন্য কতজন রমণীকে ডাকা যায়? দুই, দু’গুণে চার? দাউদ ডেকে এনেছিল ৪৮ জন কলগার্লকে। 

 আরও উদাহরণ আছে। পাকিস্তানে আসার কিছু দিনের মধ্যেই ‘ভাই’-এর ইচ্ছে জাগল জমি কেনার। ইসলামাবাদের বাণিজ্যিক হৃৎপিণ্ডে একটি জমি দেখানো হল। দেখেই তা ভাইয়ের পছন্দ হল। পাকিস্তানের রিয়েল এস্টেটের কারবারিদের ভ্রূ কপালে তুলে দাউদ সে-জমির জন্য দর দিয়েছিল ভারতীয় টাকায় ২০ কোটি ৭৫ লক্ষ। 

 অবাক হওয়ার আরও কিছু মশলা বাকি ছিল। এই পুরো পেমেন্টই দাউদ কাঁচা টাকাতেই দিয়েছিল। এক ঘনিষ্ঠের কথায়, ‘‘এর মধ্যে আবার ৪ কোটি ১৫ লক্ষ টাকা কথাবার্তা শেষ হওয়া মাত্রই টেবিলে ঢেলে দিয়েছিল সে।’’ এর সঙ্গে রয়েছে ‘হাই লেভেল কানেকশন’। ’৯৯ সালে পরভেজ মুশারফ ক্ষমতায় এসে ঘোষণা করেছিলেন অসাধু ব্যবসায়ীদের বিরুদ্ধে অভিযান চলবে। তাদের কর দিতে বাধ্য করা হবে। সেই অভিযান হয়েছেও। কিন্তু এই জালে বাদ থেকে গিয়েছে দাউদ। করাচির বাণিজ্যিক এলাকা, শহরাহ-এ ফৈজল-এ ‘কাশিফ ক্রাউন’ নাম দিয়ে একটি বহুতল তৈরি করেছে টাইগার মেমন। দাউদের দক্ষিণ হস্ত। অধিকাংশটাই বেআইনি নির্মাণ। ফলে, পাকিস্তানের কিছু স্বেচ্ছাসেবী পরিবেশপ্রেমী সংস্থা এর বিরুদ্ধে লাগাতার আন্দোলন চালাতে কোমর বেঁধে নামে। 

 কিছুদিনের মধ্যেই তাঁরা যে যার ঘরে ঢুকে যেতে বাধ্য হয়েছিলেন। কারণ আই এস আই থেকে ওই সব সংগঠনকে জানিয়ে দেওয়া হয়, এই অট্টালিকা পাকিস্তানের ‘বন্ধু’র। ফলে, মুখ বন্ধ রাখাই শ্রেয়। 

 সুতরাং জোশ আর পেশীর জোরও বেশি থাকতে পারে, কিন্তু গ্যাঁটের তাকত্‌ কোথায় সাঙ্গোপাঙ্গদের কাছে? যতদিন না তা হচ্ছে, ততদিন ‘দাসত্ব’ই করতে হবে ‘ভাই’য়ের। 

 যদি না কেউ ছোটা রাজন হওয়ার হিম্মত ধরেন। 

 তাইল্যাণ্ডের পুলিশের চোখে ধুলো দিয়ে ব্যাঙ্ককের সামিতিভেজ হাসপাতালের পাঁচ তলার কেবিন থেকে ছোটা রাজন পালিয়েছে অসুস্থ অবস্থাতেই। ভারতীয় কর্তৃপক্ষের হাতে ধরা পড়ে আদালতে দাঁড়াতে হবে, এই অাশঙ্কায়? এটা অবশ্যই একটা কারণ ছিল। কিন্তু আসল কারণ রাজন জানত, গুলিবিদ্ধ অবস্থায় যেখানে সে এসেছে, এবং ক্রমশ সুস্থ হয়ে উঠছে, সেখানে যে কোনও দিনই শত্রু পৌঁছে যেতে পারে। তার নিশানা খুব বেশি ফস্কায় না। ওদের নিশানাও বার বার ফস্কাবে না। দড়ি, খন্তা ও অন্যান্য সরঞ্জাম নিয়ে অসুস্থ বন্দির কাছে ছদ্মবেশে এসেছিল রাজনের এক দল পেশাদার পর্বতারোহী। তাদের সাহায্যেই হাসপাতালের কেবিন থেকে পাখি পালায়। 

 এমন প্লট হিন্দি ছবিতে আকছার মিলবে। আহত অবস্থায় পালাতে গেলে সাহসের একটা বড় ভূমিকা আছে ঠিকই, কিন্তু কম জরুরি নয় ‘কানেকশন’। 

 সর্বভারতীয় এক নিউজ চ্যানেলকে অজ্ঞাতবাস থেকে দেওয়া এক টেলিফোনিক সাক্ষাৎকারে ছোটা রাজন জানিয়েছে তার ছকের কথা। হাসপাতালের বাইরে ইঞ্জিন তাতিয়ে তৈরি ছিল গাড়ি। ‘বস’ আসতেই গাড়ি ছুটল আরামিয়াপাথেটে। তাইল্যাণ্ডের পূর্ব সীমান্তের এক শহরে। সেখান থেকে নৌকায় সোজা কাম্বোডিয়া। এরপর নিজের ব্যক্তিগত বিমানে নিরাপদ অজ্ঞাতবাসের উদ্দেশে যাত্রা। 

 মাফিয়ার একক বীরত্ব আর ফন্দি-ফিকিরের গল্প অনেকের কাছেই ‘গুল্প’। বিরোধীদের কাছে তো বটেই। দাউদ-ঘনিষ্ঠ ছোটা শাকিল তো পরিষ্কারই বলেছে, ‘‘ভারত সরকার ওকে সাহায্য করেছে পালিয়ে যেতে।’’ দাউদ বাহিনী মানতে নারাজ, ছোটা রাজন একাই এতটা ব্যবস্থা করে ফেলল? তাদের বক্তব্য, রাজন দীর্ঘদিন ধরেই ভারত সরকারের ‘ব্লু আয়েড’ বয়। শাকিলের কথায়, ‘‘ও বেইমান শুধু নয়। শালা দেশভক্ত ভি বননা চাহতা হ্যায়।’’ যেভাবে কড়া প্রহরার মধ্যে থেকে রাজন পালিয়েছে, তাতে ঘুষের গন্ধ বড় স্পষ্ট। সেই গল্পে জড়িয়ে পড়েছেন ভারতীয় রাজনীতিবিদদের একাংশ। এই সন্দেহ উস্কে দেওয়ার পিছনে আবার রাজনের নিজের লোকেদেরই হাত রয়েছে। রাজন যখন তাই পুলিশের হাতে বন্দি হয়ে হাসপাতালে জীবন-মৃত্যুর মাঝে দুলছে, তখন তার এক অতি উৎসাহী ‘বন্ধু’ ব্যাঙ্ককের ‘নেশন’ পত্রিকাকে জানিয়েছিল, ‘‘প্রচুর ভারতীয় রাজনীতিক রাজনের কাছে ঋণী। ওরা ঠিক ওকে পালিয়ে যেতে সাহায্য করবে।’’ 

 তাই কেউ বলছেন, বসের পালানোতে সাহায্য করতে তাই পুলিশকে আড়াই কোটি বাত (থাইল্যাণ্ডের মুদ্রা) ঘুষ দিয়েছিল ছোটা রাজনের দলবল। অন্য এক মহল থেকে আওয়াজ উঠেছে, রাজনের পিছনে রয়েছে ভারতীয় গুপ্তচর সংস্থা ‘র’-এর হাত। 

 রাজনীতিকদের সাহায্য কেন মিলেছে, তা নিয়ে নাহয় সহজ কিছু অনুমান চায়ের দোকানে পাওয়া যেতে পারে। কিন্তু ‘র’ কেন সাহায্য করবে, তার জন্য রয়েছে অন্য ব্যাখ্যা। শোলে-র সঞ্জীবকুমারকে ধার করলে, ‘‘কিঁউকে লোহা লোহে কো কাটতা হ্যয়।’’ ভারতের বুকে সবচেয়ে বড় মাফিয়া তাণ্ডব দাউদ ইব্রাহিমকে ইতিহাসের পাতায় ঠাঁই করে দেওয়ার জন্য ছোটা রাজনই আপাতত তাদের সেরা ঘুঁটি। সম্ভবত একমাত্র ঘুঁটি। সি বি আইয়ের এক কর্তা স্বীকার করেছেন, ‘‘মুম্বই বিস্ফোরণে দাউদের যেসব সাঙ্গোপাঙ্গ ছিল, একাই তাদের পরপর সাবাড় করে যাচ্ছে এই লোকটা।’’ ছোটা শাকিলও স্বীকার করে নিয়েছে এই তথ্য। এবং সেজন্যই শাকিল মনে করিয়ে দিয়েছে, খেলা এখনও শেষ হয়নি। ‘‘যতদিন না ওকে মারছি, ততদিন আমাদের শান্তি নেই।’’ 

 মুম্বইয়ের সিনেমা হলে টিকিট ব্ল্যাক করা দিয়ে যেদিন অপরাধ জগতে পা রেখেছিল ‘বড়া’ রাজনের শাকরেদ, সেদিনই সে বুঝে নিয়েছিল যে, যতদিন সে বাঁচবে তাকে এক দিকে তাড়া করবে প্রতিদ্বন্দ্বীদের গুলি। অন্য দিকে ধওয়া করবে পুলিশের রাইফেল। মৃত্যু তার পিছু পিছু ঘুরবে অর্থের লালসার মতোই। 

 ছোটা রাজন একা নয়। সিসিলি থেকে মুম্বই, এই দুনিয়ার সব যুগের সমস্ত মাফিয়া ডনের বেঁচে থাকার একটাই শর্ত 

 খুদ হি কো কর বুলন্দ ইতনা কে হর তকদীর সে পহলে 

 খুদা বন্দে সে খুদ পুছে কে বতা তেরি রজ়াঁ ক্যয়া হ্যয়! 

 অর্থাৎ, নিজেকে এমনই মজবুত করো যে, বরদানের আগে ঈশ্বরই তোমায় জিজ্ঞেস করবেন তোমার পছন্দের বর কোনটি। 

 (চলবে) 


</TEXT>
</DOC>
<DOC>
<DOCNO>1010102_2edit2.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

সম্পাদকীয় ২.. নারীর উত্তর-অধিকার ভারতবর্ষীয় গণতন্ত্রের বয়ঃক্রম এখন পঞ্চাশ বছরেরও অধিক। তথাপি, কি সমাজে, কি রাষ্ট্রব্যবস্থায়, এই দেশের অপ্রাপ্তবয়স্কতা কাটে নাই। এই বহুশ্রুত কথাটি পুনরায় প্রমাণিত হইল। সম্প্রতি হিন্দু উত্তরাধিকার আইন সংশোধনের মাধ্যমে পৈত্রিক সম্পত্তিতে মেয়েদের এবং ছেলেদের সমান অধিকার দিবার প্রশ্নে প্রমাণ হইল যে, দেশের পুরা একটি অর্ধাংশকে গণতান্ত্রিক অধিকার দিবার জন্যও এখনও এ দেশ প্রস্তুত নহে। কেন্দ্রীয় আইনমন্ত্রী অরুণ জেটলি এই আইন সংশোধনের প্রস্তাব আনিয়াছিলেন। কিন্তু তাঁহার এই সৎ-পদক্ষেপে দেশব্যাপী উৎসাহ মোটেও দৃষ্ট হয় নাই। ভারতের অধিকাংশ রাজ্যই পিছাইয়া গিয়াছে এই অাইন রূপায়ণের প্রশ্নে। বর্তমনে এ দেশে যে হিন্দু উত্তরাধিকারী আইন বলবৎ রহিয়াছে, তাহা প্রণীত হইয়াছিল ১৯২৭ সালে। তদনুযায়ী, সম্পত্তির অধিকার বর্তায় পুত্রসন্তানদের উপর। আইন কমিশন এত দিনে এই আইন পরিবর্তন করিবার প্রস্তাব দিয়াছে। উৎসাহ জানাইয়াছে মহারাষ্ট্র এবং দক্ষিণের তিন রাজ্য, কেরল, অন্ধ্রপ্রদেশ ও তামিলনাড়ু। পশ্চিমবঙ্গ জানাইয়াছে, আইন সংশোধনের প্রস্তাবে রাজ্যের ‘আপত্তি নাই’। অপরপক্ষে, আইন পরিবর্তনে জোরালো অসম্মতি আসিয়াছে উত্তর ভারতের অধিকাংশ রাজ্যের পক্ষ হইতে। জেটলি এই বিরোধিতায় যথেষ্ট হতাশ বোধ করিলেও হাল অবশ্য ছাড়েন নাই। চলতি সপ্তাহেই একটি বৈঠক বসিবে বিষয়টি পুনর্বিবেচনার জন্য। রাজ্যগুলির পক্ষ হইতে আপত্তি বহাল থাকিলে অবশ্য কেন্দ্রীয় সরকার নিরুপায়, কেননা সংবিধান অনুযায়ী উত্তরাধিকার আইনের বিষয়টি সরাসরি অঙ্গরাজ্যের ক্ষমতারই অন্তর্গত, কেন্দ্র ইহাতে আপন মতামত জ্ঞাপন করিতে পারে মাত্র। অবশ্য, আপত্তি শুধুমাত্র রাজ্যস্তর হইতেই আসিতেছে না। একই সঙ্গে স্মরণীয় যে জেটলি স্বয়ং এবিষয়ে প্রগতিশীল পন্থায় বিশ্বাসী হইলেও কেন্দ্রে তাঁহার দল দ্বিধাবিভক্ত। 

রাজ্যে এবং কেন্দ্রে, উভয় স্তরেই বর্ণহন্দুরা মনে করিতেছেন যে আইন পরিবর্তনের আশু কোনও প্রয়োজন নাই। তাহাতে অযথা অনর্থ ঘটিবারই সম্ভাবনা। রাজ্যগুলির মতে যৌথ পরিবার লুপ্তির পর হইতেই জমির খণ্ডায়ন প্রক্রিয়া বহুল মাত্রায় বাড়িয়া গিয়াছে, যাহার ফলস্বরূপ কৃষি-উৎপাদনের সমূহ ক্ষতিসাধন হইতেছে, মেয়েদের সম্পত্তির অধিকার স্থাপিত হইলে এই খণ্ডায়ন আরও বিপজ্জনক পর্যায়ে পৌঁছাইবে। স্থিতাবস্থা, বিশেষত বৈষম্যমূলক স্থিতাবস্থা রক্ষার দরুন এই সকল যুক্তির উদ্ভাবনও কিন্তু কিছু কম বিপজ্জনক নহে। জমি খণ্ডিত হইবার যুক্তিটি অর্থহীন নহে, কিন্তু অধিকার প্রতিষ্ঠার প্রশ্নটি তাহা অপেক্ষা বহুগুণ বেশি গুরুত্বপূর্ণ ও মৌলিক। খণ্ডায়ন না ঘটিতে দেওয়াই যদি উদ্দেশ্য হয়, তাহা হইলে কেবল কন্যারাই বঞ্চিত হইবে কেন? মূল প্রশ্ন তাহা নহে। মূল প্রশ্ন, পুরুষতন্ত্রের অধিকার কায়েমের পথ সর্বতোভাবে অবাধ করা, তাহার জন্য অন্যান্য সকল অধিকারের দাবিকে যেন তেন প্রকারেণ অবদমিত করিয়া রাখা। গণতান্ত্রিক রাষ্ট্রব্যবস্থায় এই লিঙ্গবৈষম্য, সামাজিক, রাজনৈতিক বা যে কোনও স্তরে, সম্পূর্ণ নীতিবিরোধী। পুরুষ ও মহিলার মৌলিক অধিকারের বৈষম্য দূরীকরণের নিমিত্ত খণ্ডায়িত জমির যদি পুনর্বিন্যাস প্রয়োজন হয়, তাহা হইলে সেই দিকে দৃষ্টিপাত করুক সংশ্লিষ্ট কর্তৃপক্ষ। কেরলের দৃষ্টান্ত গুরুত্বপূর্ণ, অনেক দিন আগেই সেখানে রাজ্য স্তরে নারীর উত্তরাধিকার সংক্রান্ত আইন চালু হইয়াছে, রাজ্যের কৃষিব্যবস্থা খণ্ডায়নের ফলে ধ্বংসপ্রাপ্ত হয় নাই। উপরন্তু, আইন মন্ত্রক ঠিকই মনে করিতেছেন, মেয়েরা এই অধিকার লাভ করিলে পণ সংক্রান্ত হত্যা ও অত্যাচার কিছু কমিবারই সম্ভাবনা। সুতরাং, এই আইন প্রণীত হইলে কেবল নৈতিকতার দৃষ্টান্ত স্থাপনই নহে, আরও প্রত্যক্ষ কিছু সামাজিক প্রগতিও সম্ভাবিত হইবে। 

যে কোনও প্রগতির প্রশ্নে আর্যাবর্ত সর্বদা পশ্চাৎপদ, এ হেন সাধারণীকরণ কখনওই কাম্য নহে। ঠিকই, কিন্তু অত্যন্ত লজ্জা এবং দুঃখের বিষয় যে, আবারও নারী-অধিকারের মতো একটি মৌলিক প্রশ্নে উত্তর ভারতের রাজ্যগুলি শুভ বিবেচনার পরিচয় দিতে অপারগ হইল। চিন্তার কারণ অবশ্য ঘটিয়াছে প্রগতিশীলতার আপাতগর্বে গরীয়ান্‌ পশ্চিমবঙ্গকে লইয়াও। পশ্চিমবঙ্গের আইনমন্ত্রী যদিও জানাইয়াছেন রাজ্য সরকারের এ বিষয়ে কোনও আপত্তি নাই, তাঁহার বক্তব্যে দৃঢ়তার রীতিমতো অভাব বিদ্যমান। যেখানে দেশের প্রায় অর্ধাংশ নারী-অধিকার স্থাপনে প্রকাশ্য বিরোধিতা করিতেছে, সেই স্থলে ইহা বলাই যথেষ্ট নহে যে সম্পত্তির অধিকার হইতে মহিলাদের বঞ্চিত করা সরকারের কাম্য নয়। নারীর অধিকার প্রতিষ্ঠায় যথেষ্টই দীর্ঘসূত্রিতা ঘটিয়া গিয়াছে, সংশ্লিষ্ট আইনের অবিলম্বে পরিবর্তন কর্তব্য, এই মর্মে কেন্দ্রীয় মন্ত্রীর প্রস্তাবকে স্বাগত জানানো অভিপ্রেত ছিল। আশা থাকিল, কার্যক্ষেত্রে তৎপরতার নিদর্শন দিয়া পশ্চিমবঙ্গ দৃষ্টান্ত হইয়া উঠিবে। যেমন হইতেছে দক্ষিণ ভারত। 


</TEXT>
</DOC>
<DOC>
<DOCNO>1011022_22puja8.utf8</DOCNO>
<TEXT>
 ৫ কার্তিক ১৪০৮ সোমবার ২২ অক্টোবর ২০০১

 আজ ষষ্ঠী 

 তান্ত্রিক দুর্গা নিয়ে গড়া গুহাতেও খোঁজ ওসামারই মহাশ্বেতা ভট্টাচার্য 

 যোধপুর পার্কে ভাঙা জমিদার বাড়ির আদলে পুজোমণ্ডপে সন্ধ্য নামছে। ছবি: তারাপদ বন্দ্যোপাধ্যায় ওসামা বিন লাদেনের আসল গুহা কোনটি দক্ষিণ হাওড়ায় এই প্রশ্নে আপাতত চলছে অহর্নিশি চর্চা। আর চর্চা যে দু’টি মণ্ডপকে ঘিরে, তুলনাটা বেশি বিঁধছে সেই দুই ক্লাবের সভ্যদের। 

 এবং তাঁদের এই বেদনা অবশ্যই সঙ্গত। কারণ, একটি মণ্ডপ তন্ত্রশাস্ত্র ও থাংঙ্কা শিল্প নিয়ে রীতিমতো ইন্টারনেট ঘেঁটে ক্লাব সদস্যদের গবেষণার নির্যাস। অন্য ক্লাবটির অনুপ্রেরণা আদিম যুগের গুহা শিল্প। এত চিন্তা ভাবনার ফসলের গায়ে ‘ওসামার গুহা’ লেবেল এঁটে দেওয়া হলে কষ্ট কার না হয়? 

 কোনা রোডের উপরে ষষ্ঠীতলা আদর্শ সঙ্ঘের পুজোর এ বার হীরক জয়ন্তী। মণ্ডপ সজ্জায় স্বাতন্ত্র আনতে ভাবনা চিন্তাটা তাই শুরু হয়েছিল বহু আগেই। দেবী আরাধনার ইতিহাস ঘাঁটাঘাঁটি করতে বসে হিন্দু ও বৌদ্ধ তন্ত্রে দুর্গা বন্দনার একেবারে ভিন্ন রূপটিকেই মণ্ডপের অঙ্গসজ্জায় তুলে ধরার সিদ্ধান্ত নেন ইন্দ্রজিৎ মশাট, ভোলানাথ দে-রা। চিন্তাকে বাস্তবের ছাঁচে ঢেলে ক্লাবের মাঠে গড়া হয়েছে পাহাড়। পাহাড়ি গুহায় তন্ত্রের মায়াবী জগৎ। তন্ত্র-আরাধ্য দেবদেবীদের মুর্তিতে প্রাচীন যুগকে ধরার চেষ্টা। রয়েছে দূর্গার তন্ত্র-সিদ্ধ রূপটিও। তবে সে মুর্তি খণ্ডিত, পরিত্যক্ত। পাশে দেবীর মূল মুর্তি। একেবারে সাবেক ধাঁচের। একচালার প্রতিমা, ডাকের সাজ। চন্দননগরের পুজোর নিবেদন ‘শ্যাডো’ লাইটিং’-ও রয়েছে। 

 পাহাড়ি গুহায় দেবী অর্চনায় মেতেছে সাঁতরাগাছি কল্পতরু স্পোর্টিং ক্লাবও। খালি, গুহা শিল্পের চেহারা এখানে আরও আদিম। বাঁশ, দরমা, চট, মাটির মামুলি সরঞ্জামের ব্যবহারে কল্পনার ডানা লাগিয়ে মণ্ডপ গড়ছেন ক্লাবের সদস্যরাই। স্থানীয় মানুষের কাছে ক্লাব অবশ্য প্রসিদ্ধ ‘ক্যাঁচাল সঙ্ঘ’ নামে। আদরের ডাক নামে পাওয়া যায় ক্লাবের গোড়াপত্তনকারী সদস্যদের এক সময়ের ‘বিক্রম’-এর আঁচ। গত বছর কারগিলের যুদ্ধক্ষেত্র গড়ে হাওড়ার পুজোগুলির মধ্যে দ্বিতীয় হয় এই ক্লাব। এ বার আরও নতুন কিছু করার তাগিদ। পাহাড়ের গা বেয়ে পাকদণ্ডি ধরে উঠে এঁদের গুহার মুখ। ছমছমে আঁধারে সংকীর্ণ, গুহা পথ নেমেছে নীচে। গুহাগাত্রে কোথাও কলরব পাহাড়ি ঝোরার, কোথাও যক্ষ মূর্তি, কোথাও উৎকীর্ণ প্রস্তরযুগের শিকারের চিত্র। গুহার বাঁকে বাঁকে সিঁদুর লেপা মহাবীর, ছিন্নমস্তা। দেবী মুর্তিও যেন পাথর কুঁদে গড়া। ক্লাব-সদস্য দিব্যেন্দু বড়ালের কল্পনা থেকে উঠে আসা এই গুহার পরিবেশে আধুনিকতার একমাত্র ছোঁয়া মণ্ডপের ভিতরের শীতাতপ নিয়ন্ত্রণ ব্যবস্থা। ইছাপুরের শিবাজী সঙ্ঘ ব্যস্ত চার মাথার মোড়ে গড়েছে হোয়াইট হাউস। পরিকল্পনাটা ১১ সেপ্টেম্বরের আগের হলেও বর্তমান যুদ্ধ-পরিস্থিতির সঙ্গে দিব্যি মানিয়েছে। কৃষ্ণনগরের প্রতিমায় এ বারও পুজো-প্রতিযোগিতায় বাজিমাৎ করার আশায় ওঁরা। কেদার ভট্টাচার্য লেন সর্বজনীনের বালি আর থার্মোকলের মণ্ডপ নজরে পড়ে। প্রচারে তাক লাগিয়েছে একটি ক্লাব। স্থানীয় কেব্‌ল চ্যানেলগুলিতে তারা জানাচ্ছে , পুজোয় দেখা চাই-ই চাই তাদের ‘অদ্ভুতুড়ে প্রতিমা’। 


</TEXT>
</DOC>
<DOC>
<DOCNO>1010822_22raj3a.utf8</DOCNO>
<TEXT>
 ৬ ভাদ্র ১৪০৮ বুধবার ২২ অগস্ট ২০০১

হাসপাতালের স্বাস্থ্য ফেরাতে অধ্যক্ষকে সার্বিক দায়িত্ব, চালু হচ্ছে কঠোর বিধি বিশেষ সংবাদদাতা  কলকাতা কলকাতাসহ রাজ্যের মেডিক্যাল কলেজ হাসপাতালগুলিতে অব্যবস্থা দূর করে রোগীদের চিকিৎসার সুযোগ বাড়াতে কড়া সিদ্ধান্ত নিয়েছে রাজ্য সরকার। ডাক্তার, নার্স, চতুর্থ শ্রেণীর কর্মী প্রত্যেককেই সরকার এ বার কড়া অনুশাসনে বাঁধতে চাইছে। রাজ্যের নতুন স্বাস্থ্যসচিব অসীম বর্মন হাসপাতালের বাস্তুঘুঘুর বাসা ভাঙতে মঙ্গলবার যে-সরকারি আদেশ জারি করেছেন, সেই অনুযায়ী সুপারেরা আর মেডিক্যাল কলেজ হাসাপাতালের সর্বময় কর্তা থাকছেন না। হাসপাতালের অধ্যক্ষই হচ্ছেন সর্বময় কর্তা। সুপারদের কাজ করতে হবে অধ্যক্ষদের অধীনে। যে-সব মেডিক্যাল কলেজ হাসপাতালে অধ্যক্ষের বদলে অধিকর্তা রয়েছেন, সেখানে তাঁরা ওই দায়িত্ব পালন করবেন। রাজ্য সরকার এই নতুন আদেশ জারির সঙ্গে সঙ্গে হাসপাতালের কর্মী ও ডাক্তারদের জন্য পুরস্কার ও তিরস্কারের ব্যবস্থা চালু করছে। 

কেন মেডিক্যাল কলেজ হাসপাতালের সুপারদের ক্ষমতা কেড়ে নিয়ে তা অধ্যক্ষ বা অধিকর্তাদের হাতে দেওয়া হল? সরকারের বক্তব্য: এত দিন মেডিক্যাল কলেজ হাসপাতালগুলিতে দু’রকম প্রশাসন চালু ছিল। ডাক্তারদের নিয়ন্ত্রণ করতেন অধ্যক্ষ বা অধিকর্তা। আর চতুর্থ শ্রেণীর কর্মী থেকে নার্স পর্যন্ত কর্মীদের নিয়ন্ত্রণের ভার ছিল সুপারদের হাতে। ডাক্তারদের অভিযোগ, চতুর্থ শ্রেণীর কর্মী ও নার্সদের জন্যই হাসপাতালের এই দুরবস্থা। অন্যদের অভিযোগ, ডাক্তারদের জন্যই হাসপাতালের এত বদনাম। মহাকরণেও সুপারদের নিয়ন্ত্রক স্বাস্থ্য অধিকর্তা আর অধ্যক্ষেরা হলেন ডিরেক্টর (মেডিক্যাল শিক্ষা)-এর অধীন। এর ফলে হাসপাতালের দৈনন্দিন কাজকর্ম শিকেয় উঠলেও দু’পক্ষ পরস্পরকে দোষারোপ করতেই ব্যস্ত। 

রাজ্য সরকার আর এ-সব বরদাস্ত করতে চায় না। তাই অসীম বর্মনের মতো কাজের আমলাকে বিদ্যুৎ দফতর থেকে সরিয়ে এনে স্বাস্থ্যসচিব করা হয়েছে। ইতিমধ্যেই সরকারি হাসপাতালের চত্বর থেকে ঝুপড়ি উচ্ছেদের মতো অপ্রিয় কাজ শুরু করেছে সরকার। এ বার শুরু হল হাসপাতালের স্বাস্থ্য ফেরানোর কাজ। কলকাতা-সহ রাজ্যের মেডিক্যাল কলেজ হাসপাতাল দিয়ে সেই কাজ শুরু হল। এর পরে অন্য হাসপাতালের ‘অপারেশন’ শুরু হবে। 

সরকারি হাসপাতাল সম্পর্কে রাজ্য সরকার আর অভিযোগ শুনতে চায় না। ডাক্তারদের মধ্যে যেমন ভাল-খারাপ দু’রকমই রয়েছেন, তেমনই চতুর্থ শ্রেণীর সব কর্মী বা নার্সদের প্রত্যেকেই কাজে ফাঁকি দেন এই ধরনের সরলীকৃত সূত্র মানতে চায় না সরকার। তাদের বক্তব্য, হাসপাতালের কর্মী ও ডাক্তারদের মধ্যে যেমন ‘ব্ল্যাকশিপ’ আছে, তেমনই বহু নিষ্ঠাবান ডাক্তার, নার্স ও কর্মী রয়েছেন। প্রশাসনিক গাফিলতিই যে হাসপাতালের সার্বিক অবনমনের জন্য দায়ী, সরকার তা অস্বীকার করতে চায় না। তাই কড়া ব্যবস্থা নেওয়া হচ্ছে। আজ, বুধবার স্বাস্থ্যসচিব যাচ্ছেন বর্ধমানে। সেখানে তিনি বর্ধমান ও সংশ্লিষ্ট জেলার হাসপাতালগুলির সুপারদের বৈঠক ডেকেছেন। অতঃপর তিনি বিভিন্ন হাসপাতালে আচমকা পরিদর্শনে যাবেন। 

কলকাতা পুরসভায় কমিশনার থাকাকালীন অসীমবাবু সেখানকার ঘুঘুদের বাসা ভাঙতে উদ্যোগী হয়েছিলেন। তিনি সে-কাজে সফলও হন। গত বন্যায় সময় তিনি রাজ্যের প্রাণিসম্পদ বিকাশ সচিব হিসাবে ত্রাণকার্য পরিচালনা করেছিলেন। তিনি বিদ্যুৎসচিব হিসাবেও বেশ কিছু কড়া ব্যবস্থা নেন। এ বার মুখ্যমন্ত্রী বুদ্ধদেব ভট্টাচার্য তাঁকে রাজ্যের বেহাল স্বাস্থ্য পরিষেবার চিকিৎসার দায়িত্ব দিয়েছেন। 

স্বাস্থ্য ব্যবস্থার মূল রোগ যে চতুর্থ শ্রেণীর কর্মী থেকে নার্স ও ডাক্তারদের একটা বড় অংশের গাফিলতি, দেরিতে হলেও রাজ্য সরকার তা উপলব্ধি করেছে। এ বার বামপন্থী কর্মী সংগঠন যে অসাধু কর্মীদের মদত দিতে এগিয়ে আসবে না, তা নিশ্চিত করে নিয়েই এগিয়েছে তারা। স্বাস্থ্যসচিবের ধারণা, কম সময়ের মধ্যেই রাজ্যের হাসপাতালগুলির হাল ফেরানো সম্ভবপর হবে। 


</TEXT>
</DOC>
<DOC>
<DOCNO>1010101_1desh9.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

আমেরিকায় প্রথম পা দেন ভারতীয়েরা: সঙ্ঘপুস্তিকা সংবাদসংস্থা  নয়াদিল্লি প্রতিষ্ঠিত সত্যকে হিন্দুত্বের মোড়কে পুড়ে এক বিচিত্র প্রচার শুরু করেছে আর এস এস। প্রচারের ধুয়ো একটাই। অহিন্দু বিদেশিরা কয়েক শতাব্ধী পিছনে পড়ে আছেন হিন্দু মনীষীদের থেকে! যুগান্তকারী আবিষ্কারের সব কৃতিত্বই তাই সবার আগে হিন্দু, ভারতবর্ষীয়দের! এই তত্ত্ব প্রচার করতে একটি পুস্তিকা বার করেছে রাষ্ট্রীয় স্বয়ংসেবক সংঘ। শিরোনাম, ‘গর্ব সে কহো হম হিন্দু হ্যায়’। তাতে দাবি করে হয়েছে, নিউটনের ৫০০ বছর আগে মাধ্যাকর্ষণ আবিষ্কার করেছিলেন দুই ভারতীয় জ্যোতিবিজ্ঞানী, আর্যভট্ট এবং ভাস্করাচার্য। কলম্বাস আমেরিকায় পৌঁছনোর আগেই ভারতীয়রা নাকি পা রেখেছিলেন সেখানে। পিথাগোরাসেরও আগে নাকি জ্যামিতিক প্রতিপাদ্য পেশ করেছিলেন বৌধায়ন। 

ঘুড়ি ওড়াতে ওড়াতে বেঞ্জামিন ফ্র্যাঙ্কলিনের বিদ্যুৎ শক্তির অস্তিত্ব সম্পর্কে নবলব্ধ জ্ঞান সম্পর্কে যে কাহিনী শোনা যায়, তাকেও নস্যাৎ করে দিতে চায় আর এস এস। বলা হয়েছে, বৈদিক যুগেই বিদ্যুৎ শক্তি, চৌম্বকত্ব এবং ইথার তরঙ্গের সংজ্ঞা দেওয়া হয়েছিল। 

এখানেই শেষ নয়। দাবি, সংখ্যাতত্ব, দশমিক পদ্ধতি, শূন্যও হিন্দুদের আবিষ্কার। ষষ্ঠ শতকে আর্যভট্ট এর ব্যবহার করলেও এর প্রচলন ছিল বেদপূর্ব যুগেই বলে জানানো হয়েছে। 

চিকিৎসাবিজ্ঞানই বা বাদ যায় কেন! বোঝানো হয়েছে, ২ হাজার ৬০০ বছর আগে সুশ্রূতের অস্ত্রোপচার পদ্ধতি এমনই এক অগ্রগণ্য আবিষ্কার। আর এস এস-এর ওই জ্ঞানগর্ভ পুস্তিকার দাবি, প্রাচীন হিন্দুশাস্ত্রে জেনেটিকসের সব কথাই ছিল, যদিও একে এখন আধুনিক বিষয় বলা হচ্ছে! 


</TEXT>
</DOC>
<DOC>
<DOCNO>1010209_4rabigol.utf8</DOCNO>
<TEXT>
 ২১ মাঘ ১৪০৭ রবিবার ৪ ফেব্রুয়ারি ২০০১

 রবিবাসরীয় গল্প টেলিফোন তুলসী সেনগুপ্ত 

 ছবি: কৃষ্ণেন্দু চাকী শুক্লা প্রায়ই ফোন করে সুপর্ণাকে। ওর ফোন করার নির্দিষ্ট কোনও সময় নেই। সকাল, দুপুর, সন্ধে এমনকী রাত এগারোটার পরেও হতে পারে। যদিও সুপর্ণা ওকে বলে রেখেছিল, সময়টা দুপুরে হলেই ভাল হয়। তো কে কার কথা শোনে! শুক্লা ওর মর্জিমাফিক ফোন করে। কাজের সময় ফোন এলে সুপর্ণা বিরক্ত হলেও প্রকাশ করে না। ফোন ছেড়ে উঠতেও পারে না। মনে মনে গজগজ করে, অস্ফুটে দু’চারটে কথাও বলে। 

 আজ এখন আদিনাথের থার্ড রাউণ্ড চা চলছে। চা সাপ্লাইয়ের ব্যাপারে সুপর্ণার জুড়ি নেই। কেননা, আদিনাথের স্বভাব ওর হাড়ে হাড়ে চেনা। খবরের কাগজ তো পড়ে না, চোখ বুলোয় বলা যায়। সুপর্ণা এ নিয়ে কথা শোনাতে ছাড়ে না। বলে, ‘খবরের কাগজে কত কী থাকে, মন দিয়ে পড়লে তো পারো’, তো আদিনাথ একমুখ হাসি ছড়িয়ে বলে, ‘মোস্ট ডিসগাসটিং নিউজে ভর্তি। আরে বাবা, আমেরিকায় কে প্রেসিডেন্ট হল না হল তা নিয়ে মাথা ঘামাতে যাব কেন? আমার সময়ের কি কোনও দাম নেই নাকি? আমি কি রাজনীতির লাট্টু ঘোরাই না শেয়ার বাজারের খোঁজ রাখি। আমার ভাল্লাগে না এ সব ছেঁদো খবরে।’ 

 সুপর্ণা তার জবাবে বলে, ‘ তা হলে পত্রিকা রাখা বন্ধ করে দাও না। মিছিমিছি গুচ্ছের টাকা খরচ করে লাভ কী?’ 

 এ বার ফ্যাক করে হেসে আদিনাথ সুপর্ণার মুখের দিকে স্থির দৃষ্টিতে চেয়ে থেকে বলে, ‘খবরের কাগজ না রাখলে কি চলে! বন্যার খবর বেরুবে, সরকার-বিরোধী পক্ষের চাপান-উতোর চলবে, টুকটাক মুখরোচক খবরগুলোও তো থাকে। এই যে সে দিন বিশ্বসুন্দরীর রঙিন ছবি বেরুল, তা দেখে কত জন হা-হুতাশ করবে তা কি জানো?’ 

 সুপর্ণা বলে, ‘তোমার বুকেও কি ঢেউ তোলে নাকি?’ 

 ‘ধ্যুস, ছেষট্টি বছরের ঝুনো নারকোলের মনে কি ঢেউ ওঠে গো! ও সব ছেলেছোকরাদের হয়। আমাদের ছোকরা বয়সে এ রকম ছবি বেরুত না। ভাল ভাল লেখা বেরুত। এখন অমন ধারের লেখাই নেই। খালি বস্তা পচা ফস্কাগেড়োর গল্প বেরোয় এখন।’ একটু থেমে সুপর্ণার মুখের দিকে আবারও স্থির দৃষ্টিতে চেয়ে থেকে বলে, ‘শুক্লা কী বলে?’ 

 ‘কী আর বলবে। সেই কাঁদুনি। ওর ছেলে নাকি ওর মুখ ভেঙে দেবে বলেছে।’ 

 আদিনাথ বাবু সেজে গাঁট হয়ে বসে বলে, ‘সোনার টুকরো ছেলে। জন্মের পর বোতল বোতল মধু খাইয়েছিল বুঝি শুক্লা?’ 

 ‘কে জানে! মনে হয় ও কাঁদছিল সে সময়।’ একটু সময় চুপ করে ফের বলে, ‘আমরা বেশ আছি, তাই না গো?’ 

 তা তো বটেই। বেশ না থেকে উপায় কী। এখন আমাদের ভরসা পাড়ার ছেলেরা। যাদের দু-দুটো ছেলে তাদের কি না পরমুখাপেক্ষী হয়ে দিন কাটাতে হচ্ছে। শোনো, ভুলোরা ঘরে এলে আদরযত্ন করো তো? চা বিস্কুট দিও। ভাগ্যিস ওদের চাকরি-বাকরি জোটেনি।’ 

 সুপর্ণা হাঁ হয়ে যায় সে কথায়। বলে, ‘তুমি কী গো, ওরা শুকনো মুখে ঘুরে বেড়াক এই তুমি চাও?’ 

 ধাঁধায় পড়ে যায় আদিনাথ। বলে, ‘নিজের ভাল পাগলেও বোঝে, তাই নয় কী?’ 

 ‘না বাপু, ওরা কাজকম্ম করে ঘর সংসার করুক এই আমি চাই।’ 

 আদিনাথ বলে, ‘ সে কি আমিও চাই না ভেবেছ? অফিসে ট্রেড ইউনিয়ন করেছি। সকলের ভাল হোক তা আমিও চাই। কিন্তু গেরোটা কোথায় জানো। না থাক। সে সব কথা শুনলে অাবারও আমাকে স্বার্থপর ভাববে।’ 

 সুপর্ণা শাড়ির অাঁচলে মুখ মুছে বলে, ‘বোলো না তা হলে। আমি কিন্তু শুক্লার জন্য ফিল করি।’ 

 ‘আহা, ফিল করবে না কেন। একশো বার করবে । তবে আমার ঝানু মাথায় বলে, কোনও পরামর্শ দিতে যেও না।’ 

 সুপর্ণা বলে, ‘আমাকে অত বোকা পাওনি। ওর কথা শুনি। হুঁ হাঁ করি। ব্যস, এর বেশি কিছু নয়।’ কথা শেষ হতে না হতেই ফোন বেজে ওঠে। 

 আদিনাথ হেসে বলে, ‘এটা তোমার বোনের ফোন।’ 

 সুপর্ণা সুন্দর ভঙ্গিতে হেসে রিসিভার তুলে বলে, ‘হ্যালো, ও হ্যাঁ, তোর কথাই ভাবছিলাম। কেমন আছিস? বাড়ির সব ভাল তো? চন্দন খুব কাজে ডুবে আছে, তা ভাল। এ পাশ থেকে হ্যাঁ হুঁ করে যায় সুপর্ণা। হঠাৎ বলে, ‘তাই, ভালই তো। সুমিতার চিঠি পেয়েছিস। যেতে লিখেছে। যা না। আরে বাবা, সাধা ভাত ফেলে উঠতে নেই। যাবি। নিশ্চয়ই যাবি। ও বাবা, সুমিতার গল ব্লাডার ধরা পড়েছে। মনু খুব ঘাবড়ে গেছে! ঘাবড়াতে বারণ করবি। এখন এ রোগ জল ভাত। কিছু টাকা খরচা হয়। ব্যাস, এক মাসের মধ্যেই ধেই ধেই করে নাচতে পারবে। ও সব আপদ পেটে পুষে রাখা ঠিক নয়। জামাইবাবুর সঙ্গে কথা বলবি? বেশ তো। তোদের সব কথা বলব’খন। পূষণের খবর পেয়েছি। ও এ মাসের শেষে আসছে। নীলুর নাকি জ্বর হয়েছে। খুব চিন্তায় আছি রে। ও এখন আসতে পারবে না। টাকার নেশায় পেয়েছে ওদের। বস্তা বস্তা টাকা নিয়ে ওরা যখন ফিরবে আমরা তখন থাকবই না হয়তো। থাকলেও ল্যাংড়া, কানা হয়ে যাব। হাসছিস? খাঁটি কথা বলছি। আমার সময়ই কাটে না। টিভি দেখব না কেন। খুব দেখি। সাবধানে থাকিস। চন্দনকে নিয়ে এখানে দু-রাত কাটিয়ে যা না। ও হ্যাঁ, বুড়ি শাশুড়িকে ফেলে আসবিই বা কী করে! কষ্ট হয় বুঝি। কী করবি বল। যদ্দিন বুড়ি আছে, মাথার ওপর একটা বটগাছ আছে জানবি। হ্যাঁ, ছাড়ছি।’ 

 আদিনাথ বলে, ‘দেখলে তো কেমন ফারাক। একজন মার মুখ ভেঙে দেবে, আর একজন বুড়ি মাকে রেখে কোথাও যেতে পারে না। ওয়াণ্ডারফুল! ভায়রাকে সাবাশ না জানিয়ে পারি না।’ 

 সুপর্ণা বলে, ‘বসে বসে ধোঁয়া গিলছ আর কাশছ। কী যে মজা পাও বুঝি না।’ 

 সে মুহূর্তেই সিগারেটের বাকি অংশটা অ্যাসট্রের মধ্যে গুঁজে দিয়ে প্রসন্ন মুখভঙ্গি করে আদিনাথ বলে, ‘এ নিয়ে দেড়খানা সিগারেট খেয়েছি। খাওয়াদাওয়ার পর আর অর্ধেক খাব। কী বলো?’ 

 ‘আমাকে জিজ্ঞেস করছ কেন? যা ভাল বোঝ করবে।’ 

 আদিনাথ বলে, ‘নেলো ভুলোকে একদিন মাংস ভাত খাওয়াও না। ওরা আমাদের জন্য কত করে। তা ছাড়া পেনশনের টাকা, পূষণ নীলুর পাঠানো টাকায় আমরা বেশ বড় লোক। দু’জনের আর কত খরচ বলো। অনেক টাকা হয়ে গেছে, খরচা করতে মন চাইছে।’ 

 ‘বেশ তো। ওদের একদিন নেমন্তন্ন করো। আমি কি না করব?’ 

 ‘কিন্তু  ’ কথাটা অসমাপ্ত রেখে অসহায় ভঙ্গিতে চেয়ে থাকে আদিনাথ। 

 ‘কী হল। যা বলবে, খোলসা করেই বলো না।’ সুপর্ণা বলে। 

 আদিনাথ আমতা আমতা করে বলে, ‘ওদের প্রশ্রয় দেওয়া হবে কি না বুঝতে পারছি না।’ 

 সুপর্ণা কোনও রাখঢাক না করেই বলে, ‘ওরা যে এ বাড়িতে আসে তা সবাই জানে। আমাদের ঘাঁটাতে কেউ সাহস পাবে না।’ 

 ‘সাহসের কথা হচ্ছে না। সব্বনেশে জিনিস টাকা। ধরো ওরা যদি কোনও দিন বিশ পঁচিশ হাজার টাকা চেয়ে বসে তো কী করবে? হুট করে কি অতগুলো টাকা ওদের হাতে তুলে দিতে পারব? এক্সপ্লয়েট করতে কি পারে না আমাদের?’ 

 সুপর্ণা বলে, ‘তা যদি বলো তো সে রকম লোক কি আমাদের স্বজনদের মধ্যে কম আছে? নানান মতলবে ওরা একদিন দুম করে টাকা চেয়ে বসতে পারে।’ 

 বড় বড় শ্বাস ফেলে আদিনাথ। বলে, ‘কথাটা বললে বলেই বলছি। ঘন্টুর সঙ্গে গত সপ্তায় দেখা হয়েছিল। ও তো নানান কথার ফাঁকে বলেই বসল, ওর বউয়ের নাকি বড় অপারেশন হবে আগামী হপ্তায়। পঁচিশ তিরিশ হাজার টাকা খরচা। খুব চিন্তিত দেখাচ্ছিল ওকে।’ 

 ‘ঘন্টু কি টাকা চেয়েছে?’ 

 ‘চায়নি, তবে চাইতে কতক্ষণ।’ 

 সুপর্ণা চোয়াল শক্ত করে বলে, ‘একদম দেবে না। বছরে ক’বার ওরা আমাদের খোঁজ নেয়।’ 

 আদিনাথ তার উত্তরে বলে, ‘আমরাই কী নিই। পূষণের বিয়ের সময় নেমন্তন্নর চিঠি পাঠিয়ে দিয়েছিলাম। এরপর বছর দেড়েকের মতো ওদের বাড়িমুখোও হইনি। এ বার বলো, দোষ কি শুধু ওদেরই।’ 

 সুপর্ণা বলে, ‘দোষগুণের কথা নয়। ঘন্টু বলাইয়ের মামাদের মধ্যে এখন তুমিই বয়োজ্যেষ্ঠ। তোমার পক্ষে কি ট্যাং ট্যাং করে যাদবপুর নাকতলা যাওয়া সম্ভব?’ 

 ও কথায় সদাশিব ভঙ্গিতে হেসে ফেলে আদিনাথ। বলে, ‘একটা গাড়ি কিনলে কেমন হয়? পূষণ তো বারবার বলছে গাড়ি কিনতে। কিনেই ফেলি কী বলো?’ 

 ‘পূষণ এলে তখন নাহয় ও সব ভাববে। নেলো ভুলোকে মাংস ভাত খাওয়াবার কথা তুলে মাঝখান থেকে আজেবাজে কথার ফুলঝুরি ফোটাচ্ছ। যেটা মনস্থ করবে করেই ফেলো না। অত কিন্তু কিন্তু করলে কি চলে? না, আর পারি না। আবার কে ফোন করল! বলেই ফোন রিসিভ করার জন্য ওখান থেকে সরে এল সুপর্ণা। ফোন ধরেই সুপর্ণা বলেছিল, ‘কবে হল? একট ুসাবধানে থাকবি তো? যাক বাবা, এ বয়সে যে হাড়গোড় ভাঙেনি, তাও ভাল। হ্যাঁ হ্যাঁ বুড়ো হাড় তো, তার ওপর শীতকাল। ভোগাবে। প্রিয়তোষবাবু বুঝি খুব ঘাবড়ে গেছেন? কী যে বলিস। মুখে না বললেও, মনে মনে ঠিকই ভাবছেন। সময় করে উঠতে পারলে তোর ওখানে যাব। আর সব ভাল তো? বিলাসপুর গিয়েছিলি? ভালই করেছিস। নাতি, জামাই ভাল আছে তো? ও, তাই নাকি! এ বার প্রিয়তোষবাবুর দুশ্চিন্তা ঘুচবে। ঠিক আছে। সাবধানে থাকিস। আদিনাথ তো তোর খুব অ্যাডমায়ারার। ছাড়ছি রে।’ একমুখ হাসি ছড়িয়ে সুপর্ণা আদিনাথের কাছে এসে বলে, ‘মাধুরীর ফোন। কলঘরে পড়ে গিয়ে খুব চোট পেয়েছে। ওর জামাই নাকি এম বি এ করেছে। চলো না গো, আজই যাই মাধুরীর ওখানে। একঘেয়ে হয়ে গেছে বাড়িটা। একটু হাওয়া বাতাস পাল্টানো দরকার।’ 

 আদিনাথ বলল, ‘ইস বেচারা! সত্যিই বলেছে আমি ওর খুব অ্যাডমায়ারার।’ 

 সুপর্ণা সহাস্যে বলল, ‘তোমরা সব পুরুষরাই চরিত্রহীন। পরনারী সব সময়ই তোমাদের আকর্ষণের বস্তু। তা আমরা সকলেই জানি। এ নিয়ে আমরা হাসাহাসিও করি খুব।’ 

 ‘তাই বুঝি? আমাদের নিয়ে যে তোমরা মজা পাও, তা কিন্তু মন্দ নয়।’ 

 আদিনাথ কথাটা বলল বটে কিন্তু সেটা শোনার সময় ছিল না সুপর্ণার। রান্নাঘর থেকে প্রেসার কুকারের সিটির শব্দ শুনে দ্রুত রান্নাঘরমুখো হল। 

 ডোরবেলের শব্দ পেয়েই দরজা খুলে আদিনাথ উত্তেজিত কণ্ঠে বলে উঠল, ‘চাঁদু তুই! আয়, আয় ভেতরে আয়।’ 

 ঘরের ভেতর ঢুকতে ঢুকতে চন্দ্রনাথ বলল, ‘ভেবেছিলাম তুই আমাকে চিনতেই পারবি না।’ 

 ধবধবে গায়ের রং, পাটভাঙা ধুতি পাঞ্জাবিতে চন্দ্রনাথকে মোক্ষম দেখাচ্ছিল। ওকে আপাদমস্তক দেখে নিয়ে আদিনাথ বলল, ‘ভুলতে চাইলেই কি ভোলা যায়। বিশেষ করে তোকে।’ 

 চাঁদু গলায় হাসির ঢেউ তুলে বলল, ‘ছবি বিশ্বাস গত হওয়ার পর ভেবেছিলাম আমার ডাক পড়বে। তা সিনেমাওয়ালারা চোখে ঠুলি পড়ে থাকে। কতগুলো হুমদো মানুষ করে খাচ্ছে সিনেমায়। হ্যাঁরে, ওকে দেখছি না যে? কোথায় লুকিয়ে রেখেছিস?’ 

 ‘চুপ, আস্তে বল। উনি এখন শব্দ ছকে ডুবে আছেন।’ 

 ‘তাই, এ তো আমার উনিও করেন। বাহবা! জানিস পত্রিকাগুলো দুটো জিনিস ছেপে বেশ কামিয়ে নিচ্ছে। এক শব্দছক, দুই রাশিফল। পত্রিকা আসার সঙ্গে সঙ্গে রাশি মেলাবে, তারপর দুপুর বেলা শব্দছকে ডুবে যাবে। ডাক, ডাক, ও শ্রীমুখখানা একবার দেখি। এখনও ডাগর আছে না টসকে গেছে যাচাই ক’রেনি।’ 

 ডাকতে হল না। সুপর্ণা ওর কথা শুনতে পেয়ে হাসিমুখে ঘরে ঢুকে বলল, ‘দেখুন তো এখনও আমি সুচিত্রা সেন, না টুনটুন হয়ে গেছি?’ 

 চন্দ্রনাথ মুখে এক চিলতে হাসি এনে বলল, ‘ওর কোনওটাই আপনি নন। স্কুলের বড়দিদিমণির মতো চেহারা করে ফেলেছেন।’ 

 ‘বড়দিদিমণিরা আপনাকে পেলে রক্ষে রাখবে না। কেমন আছেন? বাড়ির সব?’ 

 চাঁদু উত্তর দিল, ‘ফাস ক্লাস আছে সবাই। একমাত্র চুনীবালা ছাড়া।’ 

 ‘চুনীবালা? সে আবার কে?’ 

 ‘কে আবার, আমার সহধর্মিণী। ওকে রানিবালাও বলা চলে।’ 

 সুপর্ণা রাশভারী গলায় বলল, ‘মোটেই না, দেবিকাকে আমি ভালই চিনি। দেখা সাক্ষাৎ নেই বলে যা খুশি তাই ওর সম্পর্কে বলবেন, তা মানতে রাজি নই।’ 

 আদিনাথ বলল, ‘যাক গে যাক। যা আছে তাই নিয়ে বাকি জীবন কাটিয়ে দে। বন্ধুরা সবাই তো সটকে পড়েছে রে। তুই আমি সুধন্য জয়ন্ত এখনও টিকে আছি। জয়ন্ত তো এখনও চেষ্টা চালিয়ে যাচ্ছে গেট টুগেদার করার। কিছুতেই পেরে উঠছে না।’ 

 সুপর্ণা এরই মধ্যে চা করার জন্য রান্নাঘরে চলে গেছে। 

 চাঁদু বলল, ‘ছেলেদের বিদেশে পাঠিয়ে দিয়ে দিব্যি জীবন কাটাচ্ছিস। আমি হলে হেঁদিয়ে যেতাম। সুব্রত চোখের সামনে আছে এই যথেষ্ট। তবে হ্যাঁ, তোর ছেলেরা ব্রিলিয়ান্ট। এ দেশ ছেড়ে ভালই করেছে। ওদের কাছে তো যেতে পারিস? যাস না কেন?’ 

 সুপর্ণা চা নিয়ে ঘরে ঢুকল। চাঁদুর দিকে পেয়ালা এগিয়ে দিয়ে বলল, ‘অ্যাদ্দিন পর এই যে এলেন তার জন্য অনেক অনেক ধন্যবাদ আপনাকে। আমরা কোথাও বেরুতে পারি না। পূষণ ও নীলুর ফোনের অপেক্ষায় বসে থাকি। ওরা কখনও ঠিক সময়ে ফোন করে না। কী বলব বলুন?’ 

 ও সব কথার কোনও গুরুত্ব না দিয়ে চাঁদু বলল, ‘দেবিকা ঠেলে পাঠাল যে। সাধের নাতনির বিয়ে তো। ও-ও আসতে চেয়েছিল। কিন্তু বাতের ব্যথায় একেবারে কেতরে গেছে।’ 

 ‘আহারে!’ অস্ফুটে সুপর্ণার গলা থেকে শব্দটা বেরিয়ে এল। 

 চাঁদু বলল, ‘ভাগ্যিস সুব্রত গাড়ি কিনেছে। ওটাতে করেই এলাম। বেহালা থেকে আসা চাট্টিখানি কথা নাকি? 

 আদিনাথ বলল, ‘সুব্রতর মেয়ে? ওরে বাবা! এত বড়টা হয়ে গেল?’ 

 ‘তাহলেই বোঝ, আমরা কোন আদ্যিকালের মানুষ। পুরনো মানুষ মানেই বোঝা।’ 

 সুপর্ণা বলে, ‘সুব্রত সে রকম ছেলেই নয়, বোঝা ভাববে কেন?’ 

 ‘এ আমার পরম সৌভাগ্য।’ বলেই হো হো করে হাসে চাঁদু। ‘ভাগ্যিস ফোনটা ক’দিন ধরে ডেড। তাই তো সশরীরে আসতে হল। ভালই হয়েছে কী বল?’ 

 আদিনাথ বলল, ‘আমাদের ফোন ডেড হলে কী দশা হবে বুঝতে পারছিস। বাইরে দুটো ছেলে। সুপর্ণার বন্ধুদের সঙ্গে এই যন্ত্রটাই তো সহায়।’ 

 ফোনে এস টি ডি-র আওয়াজ হতেই সুপর্ণা দৌড়ে গিয়ে রিসিভার তুলল। কে নীলু? কেমন আছিস? সুস্থ হয়ে খবর দিবি বলেছিলি? দিসনি কেন? ঠিক আছে, এ সময় তো তুই কখনও ফোন করিস না। মন ভাল নেই? কেন রে? তা হলে ছুটি নিয়ে দিন কয়েকের জন্য চলে আয় না। বড্ড একলা হয়ে আছি। আসবি। সে কী! চাকরিটা ছেড়ে দিচ্ছিস! কী করবি তা হলে? না, ভাবব না। বাবার সঙ্গে কথা বলবি। ধর তা হলে। সে কী রে! উনি হা করে ফোনের দিকে তাকিয়ে আছেন। একটু কথা বল। পরে বলবি, সব সেট্‌ল করে। বেশ। শিগ্গির ফোন করিস। ভাল থাকিস। যা করবি বুঝেশুনে করবি। আচ্ছা। রিসিভার নামিয়ে রাখল সুপর্ণা। 

 সুপর্ণার মুখে যেন মেঘ ও রোদের ছায়া দেখতে পেল আদিনাথ। হো হো করে হেসে বলল, ‘বুঝলি চাঁদু একটা মেয়ে যদি থাকত তো এ প্রবলেম হত না। মেয়েরা বাপ সোহাগি হয়। ছেলেরা ম্যা ম্যা করে সর্বক্ষণ।’ 

 চাঁদু এক নজরে আদিনাথের মুখের স্পষ্ট ছবিটা দেখে ফেলল। কিন্তু সেটা প্রকাশ না করে বলল, ‘বৌঠান, দেবিকা একটা কথা বলে পাঠিয়েছে।’ 

 ‘কী কথা?’ 

 হাতঘড়িতে সময় দেখে চাঁদু বলল, ‘এখন সাড়ে তিনটে বাজে। দেবিকা আজই আপনাদের ওখানে নিয়ে যেতে বলেছে। গাড়ি করেই যাবেন, গাড়ি করেই পৌঁছে দেব। না করবেন না বৌঠান।’ 

 আদিনাথের মধ্যে কোনও হেলদোল লক্ষ করল না সুপর্ণা। জিজ্ঞেস করল, ‘কী গো যাবে নাকি? যদি যাও তো তৈরি হই।’ 

 আদিনাথ নিস্পৃহ ভঙ্গিতে বলল, ‘আমি যন্ত্র, তুমি যন্ত্রী, যেমন চালাও তেমনি চলি।’ 

 চাঁদু আদিনাথের থুতনিটা সামান্য নাড়িয়ে দিয়ে বলল, ‘বৌঠান বাবুর অভিমান হয়েছে ছেলের ওপর। আমি যে আছি তা তো নীলু জানে না। কী হবে ভাই অভিমান করে। আমার বাড়ি গিয়ে দেবিকার সঙ্গে একটু ফস্টিনষ্টি করলেই মন ভাল হয়ে যাবে।’ 

 ঘর জুড়ে হাসির রোল উঠল। সুপর্ণাকে বলল, ‘তুমি বরং আর এক রাউণ্ড চায়ের ব্যবস্থা করো।’ 

 ঠিক সে সময় ডোর বেলের শব্দ পেয়েই আদিনাথ বলল, ‘দ্যাখ তো চাঁদু কে এল?’ 

 আদিনাথ দেখল চাঁদু গ্যাট হয়ে বসে আছে। বাধ্য হয়ে নিজে গিয়েই দরজা খুলল। 

 ‘কী ব্যাপার ভুলো? অসময়ে?’ জিজ্ঞেস করল আদিনাথ। 

 ‘আপনার সঙ্গে অনেক কথা আছে, আজ একটা হেস্তনেস্ত করতেই হবে।’ ভুলো বলল। আদিনাথ ভুলোকে উপেক্ষা করেই বলল, ‘কই গো হল?’ 

 ‘যাচ্ছি’। সুপর্ণা ও ঘর থেকে উত্তর দিল। 

 আদিনাথ সরাসরি বলেই ফেলল, ‘আজ সরে পড় তো। আজ আর তোকে সময় দিতে পারব না। আর একজায়গায় হেস্তনেস্ত করতে যাচ্ছি। যা সরে পড়।’ 

 ভুলো অাপনমনেই বলল, ‘অাজ দিনটা মন্দা। নেলোর কাছেও হেরে যাব যে।’ 

 আদিনাথ যেন না শোনার ভান করে বলল, ‘হারজিত আছেই। ও নিয়ে মন খারাপ করিস না। আমরা বেরুব। বাড়িটা নজরে রাখিস।’ 

 ভুরভুরে গন্ধ ছড়িয়ে সুপর্ণা ঘরে ঢুকেই ভুলোকে দেখে বলল, ‘শুনেছিস তো আজ আমাদের অনেক কাজ। পরে আসিস , এখন যা।’ 

 ফোন বেজে উঠল। সুপর্ণা ফোন তুলে একটু অবাক গলা করে বলল, ‘এই নাও তোমার ফোন।’ 

 ‘আমার ফোন! যাঃ! ঠিক করে শোনো।’ 

 ‘হ্যাঁ, হ্যাঁ, তোমারই।’ 

 আদিনাথ ফোন তুলেই টের পেল ওটা নেলোর গলা। ‘বল।’ 

 ‘মেসোমশাই, সাবধান করে দিচ্ছি। ভুলোকে এক পয়সাও দেবেন না। ওর মতলব ভাল নয়।’ ও পাশ থেকে রিসিভার নামিয়ে রাখল নেলো। 

 ভুলোকে এ সব কি বলা যায়। পাশের ঘরে চাঁদুকে নিয়ে গিয়ে সব বলল। সব শুনে চাঁদু বলল, ‘যা বলার তুই বলবি। কঠিন হতে হবে তোকেই।’ 

 আদিনাথ এ ঘরে এসে গম্ভীর গলা করে বলল, ‘এখনও বসে আছিস যে! যেতে বলেছি না, চলে যা।’ 

 চাঁদু বলল, ‘চলুন বৌঠান। যেতে দেরি করলে ফিরতেও দেরি হবে যে।’ 

 কোলাপসিবল গেটে তালা লাগিয়ে ওরা ভুলোকে পাত্তা না দিয়েই অপেক্ষমাণ গাড়ির দিকে এগিয়ে গেল। 


</TEXT>
</DOC>
<DOC>
<DOCNO>1010121_20play1.utf8</DOCNO>
<TEXT>
 ৬ মাঘ ১৪০৭ শনিবার ২০ জানুয়ারি ২০০১

 নাটক সমালোচনা ১ উচ্চগ্রামের প্রকট প্রহসন মনসিজ মজুমদার 

 ‘খামোশ, আদালত জারি হ্যায়’ নাটকের একটি দৃশ্য। পদাতিকের নতুন হিন্দি প্রযোজনা ‘খামোশ, আদালত জারি হ্যায়’-এর পরিচালনায় শ্যামানন্দ জালা সনিষ্ঠায় অনুসরণ করেছেন তেন্দুলকরের মূল নাটক। পরিচালকের মন্তব্য পড়ে বোঝা যায় তিনি জানেন যে এই নাটকে এখন সময়ের জঙ ধরেছে। বিশেষ করে কলকাতার দর্শকদের কাছে। যে শহরে অসহায় এক নারীর সুপরিকল্পিত লাঞ্ছনায় মেতে ওঠে শিক্ষিত মধ্যবিত্তের নাট্যদলের পুরুষ সদস্যেরা সে শহর কলকাতা নয়। ষাটের দশকের আগে থেকেই ‘পুতুলখেলা’, ‘পাগলাঘোড়া’, ‘নাট্যকারের সন্ধানে ছটি চরিত্র’ ইত্যাদি নাটকে লাঞ্ছিতা নারীর যে প্রতিবাদী রূপ দেখা গেছে তার সঙ্গে মেলানো যায়না এই নাটকের নায়িকা বেনারেকে। 

 মূলের মতোই এই প্রযোজনায় নারীলাঞ্ছনা বা লাঞ্ছনাকারী পুরুষের আচরণ প্রায় রাজনৈতিক পোস্টার নাটকের প্রকট প্রহসনের মতো উচ্চগ্রামে বাঁধা। বেনারেকে কাঠগড়ায় দাঁড় করিয়ে শিক্ষিত যুবারা তার বিরুদ্ধে সাক্ষ্যদানের নামে ভাঁড়ামো করে, শেষ দৃশ্যে বেনারে আত্মহত্যার চেষ্টা করে, হাঁটু গেড়ে বসে করুণা ভিক্ষা করে, তার জীবন যে তার নিজের সেই আর্জি পেশ করতে সেন্টিমেন্টাল বক্তৃতা দেয়। বিরতির আগেই বস্তুত নাটক শেষ হয়ে যায়। বাকি অংশ নিছকই মেলোড্রামা। প্রতিকের চমৎকার প্রয়োগে দু একটি উজ্জ্বল নাটকীয় মুহূর্ত তৈরি করলেও মেলোড্রামাকে ট্র্যাজেডি করে তোলার দায়িত্ব নেননি পরিচালক। 

 বেনারের ভূমিকায় চেতনা জালানের সূক্ষ্ম বৈচিত্রের সংবেদী অভিনয় প্রযোজনাকে আগাগোড়া টানটান করে ধরে রাখে। একমাত্র বিশ্বাসযোগ্য পুরুষ চরিত্র সুখাত্মে। বাদীপক্ষের উকিল শ্যামানন্দ জালানের চেহারায়, পোশাকে সামাজিক অচলায়তনের বিশালতা নিয়ে ঠাণ্ডা মাথায় বাবরি মসজিদ ভাঙার মতো বেনারেকে ধ্বংস করার পক্ষে ওকালতি করেন। অন্যান্য ভূমিকায় স্মরণীয় অভিনয় করেছেন রসী বানি, আজহার আলম এবং চিরাগ বারিয়া। হিরণ সান্যালের মঞ্চ জীর্ণ পুরাতনের এবং কয়েদখানার প্রতীকী ব্যঞ্জনায় বোঝাই। মেলোড্রামা নেই কেবল দীনেশ পোদ্দারের আলোয়। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010717_kolkata.utf8</DOCNO>
<TEXT>


১ শ্রাবণ ১৪০৮ মঙ্গলবার ১৭ জুলাই ২০০১

আরও খবর

শিশু-সহ ৮ জনকে ধাক্কা, যুবতীর মৃত্যু, গাড়িতে আগুন স্টাফ রিপোর্টার: সোমবার সকালে বেহালার ট্রামডিপোর সামনে একটি গাড়ি নিয়ন্ত্রণ হারিয়ে পর পর বেশ কয়েকজন পথচারীকে চাপা দিলে ঘটনাস্থলেই এক যুবতীর মৃত্যু হয়।

স্টাফ নিজের রিপোর্টার: দোকানের দিনদুপুরে সামনেই এক ব্যবসায়ী ব্যবসায়ীকে গুলিবিদ্ধ তাঁর রাজাবাজারে দোকানের সামনেই গুলি করল দুষ্কৃতীরা। সোমবার রাজাবাজারে ঘটনাটি ঘটেছে।

শ্রমিকদের স্টাফ হাতে প্রহৃত রিপোর্টার: বিধাননগর সি পি এম পুরসভার ২২ পুরপিতা নম্বর ওয়ার্ডের সি পি এম কাউন্সিলর রমেশ বর রবিবার রাতে এক দল শ্রমিকের হাতে প্রহৃত হয়েছেন।

গড়িয়াহাটে উড়ালপুলের

কাজ বেন্ধর প্রস্তাব পুরসভার

আর্সেনিক মাপতে ৪০ জলপরীক্ষা কেন্দ্র

আজ খুলছে দুই কিশোরীকে হাওড়া জুট যৌন মিল ব্যবসায় আনায় ধৃত ১


</TEXT>
</DOC>
<DOC>
<DOCNO>1010227_27desh5a.utf8</DOCNO>
<TEXT>
 ১৫ ফাল্গুন ১৪০৭ মঙ্গলবার ২৭ ফেব্রুয়ারি ২০০১

রেল বাজেট একনজরে  কোনও শ্রেণী বা কোনও ট্রেনের জন্যই যাত্রী ভাড়া বাড়ছে না। 

 অত্যাবশ্যকীয় এবং আরও কয়েকটি পণ্য বাদে মাসুল সাধারণ ভাবে বাড়ছে ৩ শতাংশ হারে। 

 অত্যাবশ্যকীয় পণ্যের তালিকায় রয়েছে: চিনি, লবণ, শস্য, ডাল, ভোজ্যতেল, কেরোসিন, ফল ও শাক-সব্‌্‌জি, রান্নার গ্যাস। 

 কয়লা, লোহা ও ইস্পাতে মাসুল বাড়ছে ২ শতাংশ হারে। 

 ফার্নেস অয়েল-এর উপর মাসুল বাড়ছে ১ শতাংশ হারে। 

 পারসেল ও মালপত্র খাতে ভাড়া বাড়ছে না। 

 পণ্য মাসুল খাতে ২০০১-০২ সালে রেলের বাড়তি ৫০০ কোটি টাকার রাজস্ব ঘরে আসবে। 

 সংবাদপত্র, পত্রিকা এবং ওষুধে মাসুল বাড়ছে না। 

 দারিদ্রসীমার নীচে বসবাসকারী মানুষদের জন্য কম দামে মান্থলি টিকিটের ব্যবস্থা চালু থাকবে। 

 অস্থি-প্রতিবন্ধী ও পঙ্গু ব্যক্তিদের জন্য এত দিন রেল ভাড়ায় যে ছাড়ের ব্যবস্থা চালু রয়েছে, তা এ বার দৃষ্টিহীন ও মানসিক প্রতীবন্ধীরাও পাবেন। 

 প্রথা-বহির্ভূত উৎস থেকে আয় হবে এক হাজার কোটি টাকা। এর মধ্যে অপটিক ফাইবার কেব্‌্‌ল বাইরের ব্যবহারকারীদের লিজ দিয়ে আসবে ৭০০ কোটি টাকা, জমি লিজ দিয়ে ২০০ কোটি, বাণিজ্যিক বিজ্ঞাপন সংগ্রহ করে আসবে ১০০ কোটি টাকা। 

 ২০০১-০২ সালে বাড়তি পণ্য পরিবহণের লক্ষ্যমাত্রা ধরা হয়েছে ৫০ কোটি টন। 

 যাত্রী সংখ্যা ৯ শতাংশ বাড়ার কথা, কোচের সংখ্যা ৮.৮ শতাংশ। 

 যাত্রী ও পণ্য পরিবহণ খাতে মোট আয় ধরা হয়েছে ৩৯৪৩৯ কোটি টাকা। 

 রেলের নিট রাজস্বের অঙ্ক ১৬৮৩ কোটি টাকা। 

 পরবর্তী আর্থিক বছরে কেন্দ্রীয় সরকারকে ডিভিডেণ্ড বাবদ ২৩৫২ কোটি টাকা দেওয়ার প্রস্তাব। 

 পেনশন মেটানোর খাতে খরচ বাড়বে ৮ গুণ। চলতি অর্থবর্ষের ৬৩৩ কোটি টাকা থেকে বেড়ে তা নতুন বছরে ৫৮০০ কোটিতে পৌঁছানোর কথা। 

 চলতি বছরের খরচ ধরা হয়েছে ৩৮৬৮৪ কোটি টাকা। 

 রেলের নিট রাজস্ব ১৬৮৩ কোটি টাকা। 

 আয় ও ব্যয়ের মধ্যে ফারাক ৩৩১ কোটি টাকা। 

 ২০০১-০২ সালের বার্ষিক পরিকল্পনা খাতে বরাদ্দ ১১০৯০ কোটি টাকা। 

 বাজেট বরাদ্দ ৩৫৪০ কোটি টাকা, বাজার থেকে নেওয়া ঋণের অঙ্ক দাঁড়াবে ৪০০০ কোটি, নিজস্ব সম্পদ এবং প্রথা-বহির্ভূত উৎস ইত্যাদি থেকে মিলবে ৩৫৫০ কোটি। 

 ভারতের পেট্রাপোল ও বাংলাদেশের বেনাপোলের মধ্যে যাত্রী-ট্রেন শীঘ্রই চালু হওয়ার কথা। পণ্য পরিবহণ ইতিমধ্যেই চালু হয়েছে। 

 ২০০১-০২ সালেই ২৬টি নতুন লাইনের জন্য সমীক্ষা শুরু হবে। 

 নতুন আর্থিক বছরে ৪২৫ কিলোমিটার রেলপথ বৈদ্যুতীকরণ হবে। 

 ২৪টি নতুন ট্রেন চালু হবে। এর মধ্যে অাছে নয়াদিল্লি-রায়পুর-বিলাসপুর সাপ্তাহিক রাজধানী এক্সপ্রেস এবং নয়াদিল্লি-রাঁচি-হাতিয়া সাপ্তাহিক রাজধানী এক্সপ্রেস। 

 সবচেয়ে বেশি চাহিদার মরসুমগুলিতে মাতৃভূমি এক্সপ্রেস চলবে সাতটি রুটে। এর মধ্যে রয়েছে: দিল্লি-জম্মু, হাওড়া-দিল্লি, মুম্বই-গোরখপুর, হায়দরাবাদ-বাঙ্গালোর, মুম্বই-বারাণসী। 

 নতুন লাইন বসানোর কোনও প্রকল্পের কথা বাজেটে নেই। 

 গুরুত্বপূর্ণ স্টেশনগুলিতে টিকিট কাটার জন্য বসানো হবে অটোমেটেড টেলার মেশিন (এ টি এম)। 

 টিকিট কাউন্টারে ভিড় এড়াতে ইন্টারনেট কিয়স্ক থেকে মিলবে টিকিট কাটার ব্যবস্থা। 

 নতুন হার চালু হবে ১ এপ্রিল থেকে। 


</TEXT>
</DOC>
<DOC>
<DOCNO>1010105_editorial.utf8</DOCNO>
<TEXT>


সম্পাদকীয় সাবাস! ১.. সম্পাদকীয় ক্ষোভপ্রকাশে ২.. কাজ হইবে কি


</TEXT>
</DOC>
<DOC>
<DOCNO>1010101_1khela9.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

লি-হেশ দ্বিতীয় বাছাই সংবাদসংস্থা  চেন্নাই আগামিকাল থেকে শুরু গোল্ড ফ্লেক ওপেন টেনিসের প্রথম রাউণ্ডে লিয়েণ্ডার পেজ ও মহেশ ভূপতি দু’জনেই সহজ প্রতিদ্বন্দ্বী পেয়েছেন। ডাবলসে বিশ্ব রানার্স লিয়েণ্ডার-মহেশ অবশ্য দ্বিতীয় বাছাই। শীর্ষ বাছাই জিম্বাবোয়ের ব্ল্যাক ভাইয়েরা বায়রন ও ওয়েন ব্ল্যাক। সিঙ্গলসে শীর্ষ বাছাই বিশ্বের চার নম্বর তারকা সুইডেনের ম্যাগনাস নর্ম্যান। বিশ্বের ১২ নম্বর, স্পেনের য়ুয়ান কার্লোস ফেরেরো শেষ মুহূর্তে চোটের জন্য সরে দাঁড়ানোয় দ্বিতীয় বাছাই হয়েছেন ফ্রাঙ্কো কুইলারি। সিঙ্গলসে বিশ্বের ১২৪ নম্বর লিয়েণ্ডার প্রথম ম্যাচ খেলবেন স্পেনের ১৮ বছর বয়সী টমি রব্রেডো-র (বিশ্বর‍্যাঙ্কিং ২২৯) সঙ্গে। মহেশের প্রতিপক্ষ বিশ্বের ১৪৩-তম খেলোয়াড় রাশিয়ার আন্দ্রেই স্টলিয়ারভ। ডাবলসে লিয়েণ্ডারদের প্রথম ম্যাচ অভিজ্ঞ সুইড জুটি ভিন্সিগুয়েরা ও জোহান ল্যাণ্ডসবার্গের বিরুদ্ধে। এই ম্যাচ জিতলে কোয়ার্টার ফাইনালে ভারতীয় জুটির সম্ভাব্য প্রতিপক্ষ এর্লিচ জোনাথান (ইজরায়েল) ও লরেন্স তিয়েলমান (ইতালি)। ডাবলসে প্রহ্লাদ শ্রীনাথের সঙ্গে ওয়াইল্ড কার্ড পেয়েছেন বাংলার সৌরভ পাঁজা। 


</TEXT>
</DOC>
<DOC>
<DOCNO>1010101_editorial.utf8</DOCNO>
<TEXT>


সম্পাদকীয় নূতন ১.. শতাব্দীর মন্ত্র সম্পাদকীয় সমানাধিকার ২.. প্রতিষ্ঠার পথ সম্পাদক বুদ্ধদেবের জন্মভিটা সমীপেষু..


</TEXT>
</DOC>
<DOC>
<DOCNO>1010102_panjika.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

দিনপঞ্জিকা দৃক্‌সিদ্ধ 

মঙ্গলবার ১৮ পৌষ ২ জানুয়ারি। 

সপ্তমী দিবা ৩-৩১ পর্যন্ত। 

উত্তরভাদ্রপদ রাত্রি ১২-৪ পর্যন্ত। 

বারবেলা ৭-৪০ থেকে ৯-০ পুনঃ ১-০ থেকে ২-২০। 

অমৃতযোগ দিবা ৭-৩ মধ্যে পুনঃ ৯-১ থেকে ১১-১৮। রাত্রি ৮-২১ থেকে ৮-৩২ পুনঃ ৯-২৬ থেকে ১২-৬ পুনঃ ১-৫৩ গতে উদয়াবধি। 

অন্য পঞ্জিকা 

১৭ পৌষ। 

সপ্তমী দিবা ১০-৪২-২৭ পর্যন্ত। 

উত্তরভাদ্রপদ রাত্রি ৮-২-৪০ পর্যন্ত। 

বারবেলা ৭-৪১-৫৬ থেকে ৯-১-৩১। 

অমৃতযোগ দিবা ৭-৬ মধ্যে পুনঃ ৯-২-৩১ থেকে ১১-২২। রাত্রি ৮-২০-৪৭ থেকে ৮-৩৫ পুনঃ ৯-২৮ থেকে ১২-৯ পুনঃ ১-৫৬ থেকে ৩-৪৩ পুনঃ ৫-৩০ থেকে ৬-২৩। 

গুরু গোবিন্দ সিংহের জন্মতিথি । 

৬ শওয়াল। 


</TEXT>
</DOC>
<DOC>
<DOCNO>1010114_12rabigol.utf8</DOCNO>
<TEXT>
 ২৬ কার্তিক ১৪০৭ রবিবার ১২ নভেম্বর ২০০০

 রবিবাসরীয় গল্প পূর্ণগ্রাস বলরাম বসাক 

 ছবি: কৃষ্ণেন্দু চাকী সূর্যের পূর্ণগ্রাসের মিনিট দুই আগে রোদের যে রকম রং হয়...। ফিনফিনে পাতলা না-লালচে না-বেগুনি। ভালবাসাটা ক্রমে ক্রমে ওই রকম রং নিয়েছে সুনাথ আর কাজরীর মধ্যে। দেখতে দেখতে পূর্ণগ্রাস শুরু হয়ে যায়। সূর্য পুরোপুরি ঢাকা পড়ে যায়। উদিত থাকে তার ওপর অমাবস্যার চাঁদ। পূর্ণ কলঙ্ক, হীন বর্ণ, নিরালোকিত। তার চার দিক ঘিরে অদৃশ্য সূর্যটি এক অদ্ভুত সাদাটে-সবুজাভ কিরণমালা  নির্মল নিষ্প্রভ পাঁচটি শিখা  যেন ভালবাসার ভাসান হওয়ার পর শূন্য চালচিত্র। 

 কত দিনের ভালবাসা? তা বছর চারেকের। এত দিনের টানা সম্পর্ক দু’জনের  জিইয়ে রেখেছে অথচ বিয়ে করেনি। শুনলে কাজরী চোখ নামায়। চাকরি একটা করছে বটে সুনাথ। এখনও আনকনফার্মড। ফিক্সড মাইনে আটশো, প্লাস কলকাতার বাইরে টো-টো করার টি এ কমিশন, সবই ধ্যুস গোছের। কলকাতার বাইরেই বেশি থাকে। কলকাতায় থাকলে রোজই-প্রায় দেখা হয়  মানে হত। ইদানীং সেই দেখা-সাক্ষাতের সুর কেটে গেছে। ছ-সাত মাস হল কাজরীর কাছে আসেনি সুনাথ যদিও সে ওই ক’মাস কলকাতাতেই ছিল। লোকে বলছে ওর সাথে নাকি আর একটা মেয়ে ফর্সা মতোন  নাম দেবলীনা যার বাবার নাকি মস্ত এক বিজনেস এস্ট্যাব্‌লিশমেন্ট। 

 সকাল বেলায় জোকায় শুক্লামাসির বাড়ির ছাদ থেকে আকাশে কয়েক জোড়া চোখের চৌকিদারি চলছে। শুক্তি, শর্মি, শুক্লামাসি, লেকচার মেসো আর ছোট্ট টিপু (সুলতানও হয়ে যায় মাঝে মাঝে)। ওদের কারও চোখে বিজ্ঞান-প্রযোজিত ফিল্টার চশমা। কারও চোখের ওপর আ-থুতনি-কপাল বিস্তৃত কালো চকচকে এক্স রে ফিল্ম। 

 কাজরীও ছাদের এক কোণে। হাতে তার নিজেরই বুকের পাঁজরার এক্স রে ফিল্ম। বছর তিন আগে ব্রংকাইটিস হয়েছিল। বার দুই এক্স রে করতে হয়েছিল। দুটি ফিল্মের যেটিতে কালো-নীলের ঘনত্বটা বেশি সেটি হাতে নিয়ে ছুটে এসেছে সক্কাল বেলায় পর্ণশ্রী থেকে এখানে। এসেই খুঁজেছে সুনাথকে। 

 এতক্ষণে সূর্য পুবদিক থেকে মাঝ আকাশের কাছাকাছি এসে গেছে। গ্রহণও শুরু হয়ে গেছে। পশ্চিম দিগন্ত জুড়ে কালো ছায়া ক্রমশ ঢেউ-ঢেউ হয়ে এগিয়ে আসছিল। ওর মধ্য দিয়ে উড়ে যাচ্ছিল আর্তনাদী পাখির ছন্নছাড়া ঝাঁক। ঘন ছায়ায় ডুবন্ত ডাব গাছের পাতার গাঢ় আড়ালে বুলবুলিরা চুপচাপ। দূর দূরান্তে একতলা দোতলার ছাদে ছাদে ফিল্টার চশমা চোখে বাচ্চা বুড়ো যুবক যুবতী কিশোর কিশোরী  আকাশমুখী সবাই। আধখাওয়া গোল ফুটির মতো লড়াকু সূর্য কালো ফিল্মে বা কালো চশমার আকাশে। 

 টালিগঞ্জ থেকে শুক্তি এসেছে সকাল ন’টায়। টিপুকে নিয়ে। ওর বর আসেনি। বড্ড নাকি বাদশাগিরি করে। শোবার ঘরেই আরাম করে শুয়ে টিভিতে পূর্ণগ্রাস দেখছে। কুঁড়ের বাদশা বলা হয় ওকে। শুক্তি টিপুকে নিয়ে একাই চলে এসেছে। 

 রাস্তার ধারের বারান্দায় পেয়ে শুক্তি বলল, ও তুই এখানে, সুনুদার জন্য ওয়েট করছিস। ও আসবে না-রে। চল ছাদে যাই...। 

 ‘পাগল না-কি। কে ওয়েট করছে? পূর্ণগ্রাস ভাল দেখাবে বলে এসেছি’, এমন উত্তরই ছিল কাজরীর কিন্তু বুকে ধাক্কা লাগছিল  সুনাথেরই তো আসবার কথা। ফোনে ওর কথা মতোই কাজরী এখানে এসেছে। নয়তো কাজরী এ বাড়ির কে? 

 বরং সুনাথ শুক্লামাসির মৃত সেজদির ছেলে  সে দিক থেকে ও এ বাড়িরই ছেলে। কাজরী তো সঙ্গীত শিক্ষিকা শুক্লা রায়ের গানের ছাত্রীদের একজন। আজ এখানে কোনও ছাত্রীরই আসার কথা নয়। কাজরী কেন এসেছে মরতে লজ্জার মাথা খুইয়ে? সুনাথকে তো বোঝা যাচ্ছে না। 

 কত মাস যে চাক্ষুষ হয়নি ওর সাথে। প্রথম প্রথম ভেবেছিল ও কলকাতার বাইরে। পরে অফিসে ফোন করে জানল ও কলকাতাতেই আছে। তা হলে আসে না কেন? ওদের বাড়ি গিয়ে খোঁজ নিতে বিচ্ছিরি লাগে। তার ওপর ওদের ফ্ল্যাটখানার পুরোটাতেই ওর বাবার দ্বিতীয় সংসারের দাপট। নিশ্চিহ্ন প্রথম সংসারের অবশিষ্ট ওই একটি মোটে সন্তান সুনাথকে ওরা একেবারে ঝেড়ে ফেলতে পারেনি। তাই ড্রইং-ডাইনিং রুমের এক কোণে সুনাথের একটা খাট পাতা থাকে। সুনাথ বাড়ি না থাকলে ওটা সব ভাইবোনদের বারোয়ারি খাট হয়ে যায়। খাটের তলায় সুনাথের সম্পত্তি  বই স্যুটকেস ও তবলা। ওর খোঁজ নিতে গেলে কী জঘন্য অভিজ্ঞতা হয়। দোতলার বারান্দা থেকেই জাঁদরেলেনি সৎমা এমন করে হাত নেড়ে বিদেয় করে,  তাঁর ভাবখানা যেন এই সব মেয়েছেলের পাল্লায় পড়ে সুনাথ ছোঁড়াটা গোল্লায় যাচ্ছে। শুক্লামাসির মেয়েরা মানে শুক্তি-শর্মিরাও সুনাথের খোঁজ কমই পায়। কলকাতায় থাকলে ওর অফিসের ফোনটাই সম্বল। ইদানীং কয়েক মাস ধরে ফোনে তা-না-না করছিল, মনে হতে পারে এড়িয়ে যাওয়ার ধান্দা করছে। তারপর নানা লোকের নানা কথা। শেষ পর্যন্ত গত পরশুর ফোনে লাইন পেয়ে কাজরী বলতে ছাড়েনি, ব্যাপারটা কী? তুমি কি আমাকে ভয় পাচ্ছ। তাই অ্যাভয়েড করে চলছ? 

 ‘ভয় একটু পাচ্ছি। কারণ কত দিন যে তোমার কাছে যাইনি। অথচ তোমাকে অামার খুব দরকার। অনেক কথা জমে আছে। কিন্তু সময় পাচ্ছি না।’ 

 ‘সময় পাচ্ছ ঠিকই তবে সেটা দেবলীনা নামের একটি মেয়ের জন্য।’ 

 ‘দেব্‌’ বলেই থেমে গেল সুনাথ। মনে হয় থতমত খেল, তারপর বলল, ‘নামটা যখন শুনেছ তো মনে হয় আর সব রটনাও শুনে ফেলেছ...’ 

 ‘রটনা কী ঘটনা সেটা স্পষ্টাস্পষ্টি বলে দিলেই তো ল্যাঠা চুকে যায়। এসপার ওসপার হয়ে যায়।’ 

 ‘রেগে আছ খুউব। ঠিক আছে এক কাজ করো, পরশু দিন শুক্লামাসির বাড়ি চলে এসো। সকাল বেলা আমি ওখানে যাব। সে দিন সোলার এক্‌লিপস ওখানেই দেখব। জোকায় ওটা সাত সেকেণ্ড থাকবে জানো তো, তুমিও দেখবে চলে এসো না...।’ 

 এ রকম করে ফোনে বললে কখনও মিথ্যে সন্দেহ হয়? ফোনটা নামিয়ে রেখে প্রফুল্লতা ফিরে পাওয়া কাজরী সুনাথের দরদ-মাখা মুখখানা বারবার পটের ছবির মতোন করে সামনে ধরেছিল, ভেবেছিল  অমন উন্নত রুচির মানুষটা কাজরীর দৃষ্টিভঙ্গি বদলে দিয়েছে, সে কখনও নীচে নামতে পারে না। কাজরীরা কী ছিল। অজ পাড়াগাঁ থেকে এসে উঠেছে পর্ণশ্রীর এক কোণে। বাবা তারাতলার একটা কারখানার মিস্ত্রি। তাই কাজরীর পড়াশুনা এইচ এস অবধি ছিল। সুনাথই ওকে ইকনমিক্সের বই এনে দিয়ে, পড়িয়ে, অনার্স গ্র্যাজুয়েট করিয়েছে। হিন্দি সিনেমার অন্তাক্ষরি গেয়ে বাহবা পাওয়ার ঝোঁক ছিল কাজরীর। সুনাথই ওকে ক্ল্যাসিকাল গানের রাগ-রাগিণীর মজা ধরিয়ে দিয়েছে। আজেবাজে সিনেমার পাশে ফেলিনি-কুরোসাওয়া-গোদারের ফিল্মস, ভাল ভাল নাটক, নৃত্যনাট্য দেখিয়ে কাজরীর রুচি একেবারে বদলে দিয়েছে। অথচ আজ সেই সুনাথ...? 

 দেবলীনাদের মারুতিতে সূর্যগ্রহণ দেখতে ডায়মণ্ডহারবার গেছে খুউব ভোরে। পাশে দেবলীনা বসে ছিল। পরে ছিল জরির সিসলপাতা বসানো না-পিঙ্ক, না-মেরুন একটা সিল্কের শাড়ি। গায়ের রং উজ্জ্বল ফর্সা। একই রঙের স্লিভলেস থেকে ফর্সা সিলিণ্ড্রিকাল বাহু। ফিজিকাল এক্সারসাইজ আর নিশ্চয় কন্ট্রোলড ডায়েটের গুণে দেবলীনার অপূর্ব ফিগার। মুখের গড়নটা অবশ্য তেমন ম্যাচিওর হয়নি। এই সব চাক্ষুষ বর্ণনা শুক্তির কম ফর্সা মর্মাহত কাজরীর কাছে। সুনাথের নতুন সঙ্গিনী ক্রমপ্রকাশ্য দেবলীনাকে শুক্তি আজ সকালে খুঁটিয়ে দেখার চান্স পেয়েছে। শারীরিক রূপের কম পড়াটা কি হতভাগ্য নারীর পরাজয়, নাকি কোনও লোভী পুরুষের ভোগ-রসনায় পণ্যের নিম্ন মান, সেহেতু বঞ্চনা? এ সব প্রশ্ন চাপা পড়ে যায় নিজের হৃদপিণ্ডের কালো নীল ছায়ার ভেতর দিয়ে আধখাওয়া সূর্যটাকে আরেক বার দেখতে গিয়ে...। 

 আজ খুব ভোরে দেবলীনাদের মারুতিটা ডায়মণ্ডহারবার যাওয়ার পথে টালিগঞ্জে থেমেছিল। শুক্তিদের বাড়ির সামনে। গাড়ি থেকে নেমে সুনাথ বারান্দা পর্যন্ত উঠে এসে ডোর বেল বাজাল। দরজা খুলেছিল শুক্তি। 

 ‘যাবে না-কি ডায়মণ্ডহারবার’  সুনাথের এই প্রশ্নে উত্তর না দিয়ে শুক্তি এগিয়ে গেছিল বারান্দায়। তার চোখ পড়েছিল গাড়ির ভেতর দেবলীনার ওপর। দেবলীনার পাশে এক স্যুটেড বুটেড প্রৌঢ়, হয়তো দেবলীনার বাবা। সুনাথকে ‘জবাব’ সাপ্লাই দিচ্ছিল পেছনে পেছনে চলে আসা শুক্তির বর তমালদা, ঘুমো ঘুমো চোখে হাই তুলে, ‘এত সকালে যাবে কী ধুস’। শুক্তি আর একটু এগিয়ে প্রায় গাড়ির কাছাকাছি দাঁড়িয়ে দেবলীনা দর্শনে বিভোর ছিল। সুনাথ আর কী কী বলে যখন চলে যাচ্ছিল তখন শুক্তি মুখ খুলেছিল, ‘সুনুদা তোমার তো জোকায় যাবার কথা গো...’। 

 ‘জোকায় এক্‌লিপস মাত্র সাত সেকেণ্ড। ডায়মণ্ডহারবারে তিয়াত্তর সেকেণ্ড...’ 

 ‘জোকায় তো কাজরী আসবে...’ ইচ্ছে করেই কাজরীর নাম করেছিল শুক্তি। সঙ্গে সঙ্গে সুনাথ নাকি মুখ ফিরিয়েছিল। গাড়ির ভেতরে দেবলীনার দিকে তাকিয়েছিল। বারান্দা থেকে নেমে যেতে যেতে ফিরে দাঁড়িয়ে বলল, ‘শুক্তি তুই কি আজ সকালে জোকায় যাচ্ছিস...’ 

 ‘হ্যাঁ, যাব। কারণ এখানে টালিগঞ্জে পূর্ণগ্রাস তো আধ সেকেণ্ডও থাকবে না।’ 

 ‘তা হলে’, আর একটু কাছে এগিয়ে এল সুনাথ, নিচু গলায় বলল, ‘কাজরীর যদি দেখা পাস, তাকে বলিস, ওর কাছে আমার একটা জিনিস আছে। সেটা যেন ফেরত পাঠিয়ে দেয়।’ 

 ‘কী জিনিস?’ 

 ‘একটা রুপোর...। বললেই বুঝবে। বলিস। বলবি কিন্তু। বিকেলে এখানে এসে খোঁজ নিয়ে যাব।’ 

 শোনার সঙ্গে সঙ্গে মাথায় বাজ পড়ল কাজরীর। চোখের সামনে একটা রুপোর বালা ঝকমকিয়েই অদৃশ্য হয়ে গেল। চোখ ফেটে জল প্রায় বেরিয়ে আসছিল। কিন্তু নিজেকে ছাদে সকলের সামনে শক্ত ও কঠোর করে ধরে রাখাটাই কর্তব্য মনে করেছিল কাজরী। নিজের বুকের পাঁজরার এক্স রে ফিল্মটা তুলে ধরে তার ভেতর দিয়ে তাকিয়ে দেখে সূর্যটা রুপোর। কিন্তু তার দুই তৃতীয়াংশ খোয়া গেছে। 

 কত এলোমেলো ছবি মনের মধ্যে। মাঝেরহাট ব্রিজ দিয়ে পাশাপাশি চলা, ‘তোমাকে কী চোখে দেখি’, প্রশ্ন করেছিল সুনাথ। এটা ওর প্রিয় প্রশ্ন মাঝে মাঝে করত। তখন তলা দিয়ে বজবজগামী লোকাল যাচ্ছিল। স্টেশন ফাঁকা। আকাশ রাঙা। 

 প্রথম ছবি সাড়ে চার বছর আগে। শুক্লামাসির বাড়ি। গানের ক্লাস। প্রথম দেখেছিল সুনাথকে তবলায় ঠুকঠাক করতে। মাইনে করা তবলচি না এলে ওর ডাক পড়ত। হঠাৎ একদিন  সে দিন অন্য ছাত্রীরা চলে গেছিল। শুধু কাজরীকে থাকতে বলে শুক্লামাসি ভেতরের ঘরে ঢুকেছিল পান ফুরিয়ে গেছিল বলে। সঙ্গে সঙ্গে সুনাথ ফিসফিস করল, ‘আপনি কাজরী’? ওই প্রথম বাক্যালাপ, ‘আপনার গলায় সুর আছে, বড় মিষ্টি গলা, কিন্তু কাজ নেই, অনেক উচ্চ স্তরের গান শুনতে হবে। ক্ল্যাসিকাল।’ 

 তার পর হঠাৎ কয়েক মাস বাদে একদিন, ‘একখানা টিকিট দেব, যাবেন?’ 

 ‘কোথায়?’ 

 ‘কলামন্দির। টপ-টপ শিল্পীদের একটা দারুণ গ্যাঞ্জাম।’ 

 ‘জানি। কিন্তু টিকিটের কী দাম...’ 

 ‘আমি ব্যবস্থা করে দেব। পয়সা লাগবে না...।’ 

 তারপর এক বুক ঢিপঢিপ নিয়ে সুনাথের সঙ্গে যাওয়া কলামন্দিরে। অনুষ্ঠান শেষে বেরিয়ে কিছুক্ষণ পাশাপাশি হেঁটে ‘কী গজল লা-জবাব...এমন ঠুমরি আহাহা...’ ইত্যাদি মন্তব্যের পর একটু থেমে হঠাৎ বলেছিল ‘বলুন তো আপনাকে কী চোখে দেখি।’ ওর মুখে এই ধরনের প্রশ্ন এই প্রথম। মজা লেগেছিল তখন কাজরীর। সলাজ উত্তর দিয়েছিল, ‘বন্ধুর’। বলার সঙ্গে সঙ্গে প্রশ্রয় পেয়ে গেছিল সুনাথ,  ‘এত মিষ্টি আপনার মুখখানা,’ বলে ফেলল, ‘শুধু চশমাটা বেমানান লাগছে।’ 

 বাড়ি ফেরার জন্য বাসস্ট্যাণ্ডে দাঁড়িয়ে জিজ্ঞেস করেছিল, ‘আপনি আমাকে কী চোখে দেখেন? শুনি একটু।’ 

 ‘আপনি শুক্লাদির রিলেটিভ, তাই পরিচিত একজন।’ 

 মুখটা গম্ভীর হয়ে গিয়েছিল সুনাথের। বাস না আসা পর্যন্ত চুপ করেই ছিল। হঠাৎ হেসে ফেলল, ‘আপনার দৃষ্টিভঙ্গি একটু বদলাতে হবে।’ 

 ‘মানে?’ 

 ‘শুক্লাদিকে শুক্লামাসি বলতে হবে।’ 

 ‘কেন?’ 

 ‘কারণ আমিও যে তাঁকে শুক্লামাসি বলি।’ 

 ‘অসম্ভব’, বললেও কাজরী হঠাৎ পর্ণশ্রীগামী মিনিবাসে উঠতে উঠতে বলেছিল, ‘আচ্ছা, তাই হবে।’ কেন যে বলেছিল? এরপর সুনাথ কী দ্রুত কাছে এগিয়ে এসেছিল। দু’জনের একই সাবজেক্ট ইকনমিক্স হওয়াতে কী সুবিধা পেয়ে গেল। যখন তখন পর্ণশ্রীতে চলে আসতে শুরু করল। সামনের ঘরে মাদুরে বসে সমউপযোগ পছন্দতত্ত্ব পড়াতে শুরু করল অর্থনীতির মাস্টারমশাই হয়ে। মাঝে মাঝে ফস করে বলত ‘তোমাকে কী চোখে দেখি!’ 

 ‘খুব খারাপ চোখে।’ 

 সে দিন বাবা ছিল না বাড়িতে। মা-ও ছিল না। কাজের লোকটাও ছিল না। আচমকা জাপটে ধরল সুনাথ। এক ঝটকায় কাজরীর চশমাটা খসে পড়ল চোখ থেকে। অনেকক্ষণ চুম্বনরত সুনাথের চোখ কপাল চুল অস্পষ্ট দেখছিল চশমাহীন কাজরী। ছাড়িয়ে নিয়ে উপুড় হয়ে মেঝের ওপর হাত বুলিয়ে খুঁজতে লাগল চশমাটা। অস্পষ্ট দেখতে পাওয়া যাচ্ছিল, কিন্তু সবটা যেন চোখে পড়ল না। একটা অংশ হাতে ঠেকল, অর্থাৎ চশমাটার ফ্রেম ভেঙে গেছে, ‘কী যে করো তুমি, দিলে চশমাটা ভেঙে...’। 

 আর একটা টুকরো কুড়িয়ে নিয়ে সুনাথ বলেছিল ‘লেন্স কিন্তু ভাঙেনি। একটা নতুন ফ্রেম হলেই...’ 

 ‘যত দিনে ফ্রেম না হচ্ছে তত দিন চশমা ছাড়া কী করে চলব? অন্ধ হয়ে গেলাম যে।’ 

 ‘ভেঙেছে তো পুরনো ডিজাইন, ভাববার কী আছে? একটা বেশ রুচিশীল মডার্ন ফ্রেমে তোমার চোখদুটো বেঁধে দেবার সুযোগ পেলাম।’ 

 ‘নতুন চশমা পড়লেও অন্ধত্ব যাবে না।’ 

 ‘কীসের অন্ধত্ব?’ দু’হাতে কাজরীকে আবার টেনে ধরে সুনাথ। তক্তপোশের ওপর বসায়, ‘আমি তোমাকে পুরোপুরি চাই।’ 

 ‘না’, কেঁদে ফেলেছিল কাজরী, ‘চশমা পরি আর না পরি, আমি পুরোপুরি দেখতে পাই না কেন?’ শুনে থমকে গেছিল সুনাথ, ‘পুরোপুরি দেখতে পাও না’, উচ্চারণ করেছিল বারবার, ‘তার মানে তুমি আমাকে বিশ্বাস করতে পারছ না’, ফের জাপটে ধরতে গিয়েও ছেড়ে দিয়েছিল। উঠে দাঁড়িয়ে স্থির হয়ে থেকেছিল কিছুক্ষণ। পরে ভাঙা ভাঙা স্বরে বলেছিল, ‘বিশ্বাস করতে পারলে না আমাকে...’ দ্রুত ছুটে বেরিয়ে গেছিল। 

 এল দ’ুঘণ্টা পরে। একটা বাক্স হাতে। ততক্ষণে মা এসে গেছে। বাবাও। বাক্স খুলে সুনাথ রুপোর বালা বের করল। ওটা ওর মায়ের বালা। একখানাই পুত্রবধূকে আশীর্বাদের জন্য রেখে চলে গেছেন। বালাটা তক্ষুনি পরিয়ে দিয়েছিল সুনাথ কাজরীর হাতে। ডান হাতের অাঙুলে চশমার লেন্স চোখের সামনে ধরে বাঁ হাতটা ঘুরিয়ে ঘুরিয়ে দেখছিল কাজরী, মানাচ্ছিল কি না কে জানে? কিন্তু বালার নকশায় সাবেক কালের সূক্ষ্ম কারুচিত্রণ  এমন বিরল যে বুকে চেপে রেখে দেওয়ার মতো। 

 বালাটা পরিয়ে দিয়েই ‘এ বার আমাকে পুরোপুরি দেখতে পাচ্ছ তো?’ বলেছিল সুনাথ। কিন্তু এখন এই বুকের পাঁজরের ঘন ছায়ার ভেতর দিয়ে দেখা সূর্য পুরোপুরি কালো হয়ে গেছে। 

 বাড়ি ফিরেই কাজরী আর একটা সেকেণ্ডও সময় নষ্ট করেনি। শুধু বালা নয়। সব-সব ফিরিয়ে দেবে। কাজরী কোনও চিহ্ন রাখবে না ওই নীচ লোকটার। কী কী দিয়েছিল সুনাথ এই চার বছরের ঘনিষ্ঠ দেওয়া-নেওয়ায়? আলমারি খুলে টেনে বের করল একটা আকাশি সিল্কের শাড়ি  কাজরীর পছন্দে কেনা সুনাথের পুজো-বোনাসের টাকায়। টেনে বের করল একটা জরি রাংতার কাজ করা লাল কালো মণিপুরি ব্যাগ  এটা তার আগের পুজোয়। সামনের ঘরে ছুটে এসে তাক থেকে নামিয়ে ফেলল ইকনমিক্সের বই বোর্নক্রস, স্যামুয়েলশন, খাতা নোট এগুলো সবই সুনাথের। আর একটা বই ‘সঙ্গীতদর্শিকা’ কিনে দিয়েছিল সুনাথ। টেবিলের ড্রয়ার খুলে যত চিঠি । মা এক সময় খেতে ডেকেছিল। খাওয়া? এ সময়ে খেতে ইচ্ছে করে কার? দুপুরে খাওয়ার জন্য জোকায় শুক্লামাসি একবার ডেকেছিল। কে শুক্লামাসি? কার শুক্লামাসি? উনি তো সুনাথের শুক্লামাসি। কে সুনাথ? পটাং করে ছিঁড়ে ফেলল তানপুরার একটা তার। এই তার সুনাথ কিনে দিয়েছিল। 

 বিকেলে শুক্তির বাড়ি আসবে বলেছিল সুনাথ। আসবে বললেও আসে কখনও! এ রকম স্বভাব সুনাথের। তবে মৃত মায়ের আশীর্বাদী বালার গুরুত্ব অালাদা। নিজের হাতে পরিয়ে দিয়েছে কাজরীর হাতে। তাই ওটা কাজরী খুলে দিয়েছিল কি না, মায়ের আশীর্বাদের ওপর তার যে অধিকার নেই, সেটা মেনে নিয়েছে কি না  জানবার জন্য সুনাথ ব্যগ্র। তাই সে বিকালেই শুক্তির বাড়ি এসে  এসেই সুনাথ থতমত খেয়ে যায়। কাজরী অনেক আগেই এসে সোফায় বসে আছে। পাথরের মতো শক্ত হয়ে দাঁড়িয়ে পড়ে সুনাথ। শুক্তি তমালদা হইহই করে উঠে বলল, ‘বোস বোস’। স্তম্ভিতের মতো অন্য সোফার অন্য ধারে বসে পড়ে। মুখোমুখি হতে চায় না কাজরীর। কিন্তু কাজরী ততক্ষণে বাক্স খুলে রুপোর বালাটা বের করেছে, কান্না চাপা কণ্ঠে বলেই ফেলল, ‘ভাল করে দেখে নাও’। তারপর কালো ফোমের একটা বড় ব্যাগ ফেলে, ‘এই ব্যাগটাও তোমারই দেওয়া।’ বলে ব্যাগ খুলে শাড়ি বই চিঠি তানপুরার তার ইত্যাদি ইত্যাদি বের করে সেন্টার টেবিলে জড়ো করতে লাগল। 

 ততক্ষণে শুক্তি রুপোর বালাটা হাতে নিয়ে ‘আহ্‌ কী ফাইন...’। আর মুষড়ে পড়া সুনাথ টেবিলের জিনিসগুলোর দিকে তাকিয়ে থাকে। একটু পরে ভাঙা ভাঙা স্বরে বলল, ‘কাজরী এ সব কেন ফেরত দিচ্ছ। এগুলো চাইনি। শুধু বালাটা মায়ের কি না...’ 

 ‘তোমার জিনিস আমি রাখব না’, বলতে বলতে কাজরী পার্স খুলে টাকা বের করল। গুনল। সঙ্গে সঙ্গে ‘টাকা? টাকা কীসের?’  মুখে যেন চপেটাঘাত লাগছে সুনাথের। ক’খানা নোট টেবিলের ওপর রেখেই কাজরী উঠে দাঁড়াল। বলল, ‘ব্রংকাইটিসের এক্স রে খরচটা। তুমি দিয়েছিলে। তখন নাওনি।’ 

 মুখ কালি করে সুনাথ অদ্ভুত হাসল, বলল, ‘সবই তো ফেরত দিলে দেখছি যেহেতু এগুলো ফেরত দেওয়া যায়, আর যা ফেরত দেওয়া যায় না সে তো সঙ্গেই থেকে যায় কাজরী।’ 

 ‘তার মানে? কোন জিনিসের কথা বলছ যা এখনও ফেরত পাওনি?’ 

 ‘আমি কি গত চার বছরে তোমার কোনও কাজে লাগিনি?’ যেন একটু জোর পেয়েছে সুনাথ। বলল, ‘অন্তত তোমার দৃষ্টিভঙ্গি কি পাল্টে দিইনি?’ 

 ‘ও’! চমকে ওঠে কাজরী, ‘ঠিক’। বলল, ‘নিশ্চয়ই’, যদিও দৃষ্টি আমার বদলায়নি। মানুষকে পুরোপুরি এখনও দেখতে পাইনি। তবে ভঙ্গিটা আধুনিক ফ্রেমে বেঁধে বদলে দিয়েছিলে,’ বলেই ফস করে চশমা খুলল চোখ থেকে, ‘ভুলে গেছিলাম, এ ফ্রেমটা তোমারই দেওয়া  এই নাও।’  ‘ও কী চশমা ফেরত দিচ্ছিস, দেখবি কী করে?’ শুক্তি বলল  ‘আরে হাঁটবেন কী করে’, বললেন তমালদা।  তা ছাড়া, সুনাথ যেন পয়েন্ট পেয়েছে এমনি করে হেসে ফেলল, ‘লেন্স আমি নেব কেন? ফ্রেম না হয় করে দিয়েছি। লেন্সটা তো তোমার...।’ 

 ঠাস করে মেঝেয় ঠুকে লেন্স ভেঙে ফেলল কাজরী। সেন্টার টেবিলে ফ্রেমটা ফেলে, হাত বাড়িয়ে এটা ধরে সেটা ধরে ক্ষীণ দৃষ্টির লোকেরা যে ভাবে হাঁটে সেই ভাবে হেঁটে বেরিয়ে এল। কানে নিল না শুক্তি-তমালদার শশঙ্ক বারণ। 

 রাস্তার একপাশ ধরে হাঁটতে লাগল কাজরী। চোখে অস্পষ্টতা। অনেকটা সেই পূর্ণগ্রাসের ঝাপসা... তবে... পূর্ণগ্রাস তো বেশিক্ষণ থাকে না। 


</TEXT>
</DOC>
<DOC>
<DOCNO>1010113_index.utf8</DOCNO>
<TEXT>
 
            ২৯ পৌষ ১৪০৭ শনিবার ১৩
                   জানুয়ারি ২০০১

</TEXT>
</DOC>
<DOC>
<DOCNO>1010112_rajya.utf8</DOCNO>
<TEXT>


কুয়াশা ঢাকা ঘুরপথে ট্রাক্টরে লাশ পাচার পুলিশের ভ্যানে চারটি

দেহই গেল খড়্গপুরে,

হবে ডি এন এ পরীক্ষাও দলের একাংশ ৩৫৬

ধারা চাইলেও

প্রণবের ভিন্ন সুর মথুরাপুরে সি পি এমের নেতাকে গুলি করে হত্যা সুবলভিটায় চা-শ্রমিকদের ভবিষ্যৎ ফের অনিশ্চিত বন্‌ধে না আসায় সিপিএমের হাতে হয়রান শিক্ষকরা কামতাপুর রাজ্য মানলে তবেই সমর্থন মমতাকে ডায়মণ্ডহারবারে অপহৃত সিপিএম নেতা বসিরহাটে এখনও বহু ফোন বিকল দুই ছাত্রের দেহ উদ্ধার বারাসতে পুরুলিয়ায় দেহ উদ্ধার, উত্তেজনা


</TEXT>
</DOC>
<DOC>
<DOCNO>1010302_24cine.utf8</DOCNO>
<TEXT>
 ১২ ফাল্গুন ১৪০৭ শনিবার ২৪ ফেব্রুয়ারি ২০০১

 সিনেমা সমালোচনা .. লিজা কিন্তু সাঙ্ঘাতিক খারাপ ঋতুপর্ণ ঘোষ 

 কসুর 

 আফতাব, লিজা রায় হতেই পারত কোনও জন্মনিরোধক হার্বাল ওষুধের বিজ্ঞাপন। কিম্বা কোনও কণ্ডোমের। কে জানে হয়তো বা ‘কামসূত্র’র সাম্প্রতিক কোনও ক্যাম্পেন। কারণ প্রায় নিমীলিতাক্ষী কামনাবিষ্ট মুখটি এক বিখ্যাত মডেলের, আর তার মসৃণ কাঁধে মুখ ঘষা খোঁচা খোঁচা দাড়ির পুরুষ সিংহটি যে কোনও ‘বয় নেক্সট ডোর’ মডেল হতেই পারতেন এক্ষেত্রে তিনি আফতাব শিবদাসানি। নীলচে মোনোক্রোম পোস্টারের উপরের মার্জিনে চুইয়ে পড়া রক্তরেখা আর বড় বড় করে ভয়ার্ত সাবধানবাণী ‘আ ডেঞ্জারাস অ্যাফেয়ার’। 

 মেনকা সিনেমা হলে ছড়াছড়ি এই পোস্টারের। লিজা রায়ের দেহসৌষ্ঠব যে সকল পুরুষের স্বপ্নসঙ্গিনী হয়েছে এ তাবৎকাল ধরে, তাঁদের অনেকেই থাকবেন আশা করেছিলামদেখলাম না। ওপরতলাটা প্রায় খালি। বরং অনেক অল্পবয়সী মেয়েরা এসেছে, প্রায় সদ্য কলেজ সমাগতা তারা কি আফতাবের টানে? তাই হবে! কারণ বিরতির সময় আমার বন্ধু বেরিয়ে শুনে এলেন লিজা রায়ের প্রতি তাদের নির্মম কটূক্তি ‘‘বাবা! কি সিন্থেটিক। মডেলিং করছিলি কর না, পার্ট করতে এলি কেন?’’ 

 প্রশ্নটা যে আমার মনেও জাগেনি হলফ করে একথা বলতে পারব না। কিন্তু তার থেকেও গুরুত্বপূর্ণ আরও অনেক প্রশ্ন রয়েছে। এক এক করে সেগুলো নয় মেলে ধরা যাক। হতেও তো পারে পাঠক বা দর্শক কেউ তার কোনওটার উত্তর জানেন। হতেও তো পারে সেখান থেকে একটা মূল্যবান আলোচনার সূত্র শুরু হতে পারে। 

 ভরত শাহ (অধুনা বহুবিতর্কিত) এবং মহেশ ভট্টর যুগ্ম নিবেদনে এই ছবি ‘কসুর’। সম্প্রতি কাগজে ভরত শাহ’র অর্থদৌলত সম্পর্কে বহু তথ্য উদ্ঘাটিত হবার পর অন্তত প্রযোজকের নামটা দেখে উৎফুল্ল হতে হয়। তা হলে বোধহয় বড় কিছু দেখতে চলেছি। ওপেনিং শটে সমুদ্রতীরে মুম্বইয়ের স্কাইস্কেপ জুড়ে ঘনমেঘাক্রান্ত সন্ধ্যাবতরণের দৃশ্য দেখে মনেও হয়েছিল বেশ জমজমাট কিছু ঘটতে চলেছে। বাদলার দিনে যেরকম হাড়হিমকরা গল্পের সঙ্গে মুড়ি তেলেভাজা জমে ভাল (হলের মধ্যে ফেরি করা পটেটো চিপস-এর প্যাকেটগুলো বড় ছোট আর দাম বড্ড বেশি বারো টাকা!) ক্রমে মেঘলা সন্ধ্যে রাত্রি হল এবং সেই রাত্রে এক জবর ঘটনা ঘটল যেখান থেকে এই কাহিনীর আপাতসূত্রপাত। 

 অপরাধের ছবি (‘কসুর’ মানে অপরাধ, তাই তো!) নিয়ে লেখবার একটা সুবিধে আছে। গতানুগতিক ফিল্ম রিভিউর মতো তাতে গল্পটা বলে দেবার দায় থাকেনা কারণ ‘খুনি কে?’ এই প্রশ্নটার একটা দীর্ঘ বিলম্বিত উত্তর বা সমাধানের জন্যই রহস্যগল্পের অবতারণা। তবে এটুকু বলে দিই সাংবাদিক আফতাবের স্ত্রীর রহস্যজনক হত্যার পর পুলিশ আশুতোষ রাণার সন্দেহ যখন আফতাবের ওপরেই গিয়ে পড়ে, উকিল লিজা রায় আফতাবের উদ্ধারকর্ত্রীর ভূমিকা নেয়... ফলত ‘কামসূত্র’র ছবি, লিজার মসৃণ শরীর ঘেঁষে আফতাবের রুক্ষ আদর সত্যি সত্যিই ডেঞ্জারাস অ্যাফেয়ার। 

 ‘বেসিক ইনস্টিংক্ট’ ছবিটির প্রভাব যে আমাদের ভারতীয় ছবি করিয়েদের মাথাটা কিভাবে খেয়েছে, এই ছবিটা না দেখলে সে ধারণাটাই হত না। 

 মুম্বই নির্মিত মূলধারার ছবিকে যদি দুটো ভাগে ভাগ করি একটি ধারা বিপুল ব্যয়বহুল, নামী তারকাখচিত মূলধারার বিনোদন; যেখানে বিয়ের আগে অবধি নায়িকারা সংক্ষিপ্ত স্কার্ট পরে নাচেন এবং বিয়ের পরই গলায় আঁচল জড়িয়ে ঠাকুরঘরে বসে ভজনগান করেন। যেখানে প্রাকস্নাতক ইয়র্কশায়ার কলেজের মধ্যেই শিবমূর্তিখচিত একটি উপাসনাস্থল থাকে যেখানে মূল ধারার জীবনমন্ত্র মানে ‘হিন্দুত্ব’ এবং বিশ্বায়নের নামে চুঁইয়ে চুঁইয়ে প্রবেশ করে পাশ্চাত্যতার বদহজম। 

 অন্য ধারাটি তুলনায় অল্প খরচের ছবি তাতে দামী তারকা নেই। তবে অনেক সময়েই ঝকঝকে তরুণ তরুণীরা আছেন, যেখানে আমরা শরদ কপূর, মুকুল দেব, রাহুল রায়কে পেলাম। (প্রসঙ্গত উল্লেখ্য, এই আলোচনা থেকে আমি রামগোপাল ভার্মাকে বাদ রাখছি) মহেশ ভট্ট ঘরানার এই সাম্প্রতিক ছবিগুলি বেশিরভাগ ক্ষেত্রেই সুলিখিত (কসুরের চিত্রনাট্যকার মহেশ ভট্ট স্বয়ং), কোনও না কোনও পাশ্চাত্য বেস্ট সেলার বই ছবির নিখাদ অনুসরণ এবং বেশিরভাগ সময়ই মূলের সম্পূর্ণ পাশ্চাত্যতা বজায় রেখেই। ফলে বেশিরভাগ সময় পাত্রপাত্রীরা পাশ্চাত্য মনোভাবাপন্ন। তারা যেসব বাড়িতে থাকে, সেগুলি মুম্বই ফিল্মজগতের পশ্চিমি মানসিকতার লোকজনের বাড়ির অনুসরণে। বেশিরভাগ সময়ই তারা একা থাকে, তাদের পরিবারের আর কাউকে দেখা যায় না। তারা প্রয়োজনে অপ্রয়োজনে স্বল্পবাস পরে। যখন তখন মরিশাসে বা সেশেলসে যায়। অত্যন্ত মুক্ত ও স্বাধীন যৌনজীবন যাপন করে। কেবল সেসব সময় কোনও একটা স্বচ্ছ ওড়না বা বন্ধ বাথরুমে ফ্রস্টেড গ্লাসের আবরণের সাহায্য নেয়। প্রেমে ঘা খেলে তখন আর পাশ্চাত্য প্র্যাকটিক্যালিটির ধার ধারেনা, বিরহী দেবদাসকে রোল মডেল করে। আর সব এথনিসিটির মুখে ছাই দিয়ে যখন তখন গানে পাওয়াটাকেও সম্পূর্ণ অগ্রাহ্য করতে পারে না। ‘কসুর’ ছবির এমনই অপ্রয়োজনীয় গানগুলিতে সুর দিয়েছেন নাদিম-শ্রাবণ। 

 সম্প্রতি মুম্বইয়ের একটা কাগজে পড়লাম ‘কসুর’ নাকি সর্ব অর্থে নারীস্বাধীনতার ছবি। যে নারী জীবনযাপনে স্বাধীন, চিন্তায় স্বাধীন, এমনকী পুরুষসঙ্গ নির্বাচনেও স্বাধীন, অতীত বা পূর্বপ্রণয়ের দায় যার স্বাধীনতাকে কোনওভাবে খর্ব করতে পারে না। লিজা রায় অভিনীত সিমরন চরিত্রটি আপাতভাবে এ-বৈশিষ্ট্যের অধিকারিণী হলেও ভেতরে ভেতরে সময়ে সময়ে থতমত খাওয়া কোনও জড়বুদ্ধিসম্পন্ন বালিকার মতো মনে হয়। তার মানে নারীস্বাধীনতা কেবল স্বল্পবাস পরে নিঃসংকোচে হাঁটতে চলতে পারা? ঘটনাটি যেহেতু একটি রহস্যগল্প এবং একটি মামলার পরতে পরতে যে রহস্যের ক্রমিক উদ্ঘাটন, সেক্ষেত্রে গল্পের কালসীমাটা বড্ড জরুরি হয়ে দাঁড়ায়। অথচ চরিত্ররা, প্রয়োজনমতোই তাদের শারীরিক সৌষ্ঠব দেখানোর জন্যেই যখনতখন স্বল্পবাস, যখনতখন শীতের পোষাক পরে। ঋতুপরিবর্তনের স্বাভাবিক বিজ্ঞানটি যদি মাথায় রাখি, মামলাটি কি তাহলে বেশ কয়েকবছর ধরে চলছিল? 

 আসলে হিন্দি ছবির গানের ছন্দে পোশাকের এ ধরনের স্বাধীনতা আমরা বহুদিন মেনে নিয়েছি। কিন্তু নাটকীয় ছন্দে এটা ঘটাতে গেলে (বিশেষ করে এই ধরনের ছবিতে, যেখানে নাটকটি কালানুক্রমের সঙ্গে অঙ্গাঙ্গীভাবে জড়িত) একটু বুদ্ধিমত্তার সঙ্গে গুছিয়ে করাটাই বাঞ্ছনীয়, এমন এলোমেলো আলটপকাভাবে নয়। 

 ছবিটি দেখতে টেলিভিশন সিরিয়ালের মতো আসলে উচ্চবিত্ত জীবন অ্যাসপিরেশন-এর মোড়কে এমনভাবে টেলিভিশন এবং সিনেমাকে ছেয়ে ফেলেছে, দৃশ্যত মাঝেমাঝে দুটিকে এক লাগে। বিশেষ করে এই স্বল্পব্যয় ছবিগুলিতে যাঁরা তাঁদের নিজ উন্নাসিকতার কারণে বহু নর্তকনর্তকী সম্বলিত কোরিওগ্রাফি বা কোনও একটি গানের দৃশ্যে এক লহমায় পৃথিবী পরিক্রমায় বিশ্বাস করেন না, তাঁরা বরং নীলচে আলো ব্যবহার করেন, ঘরে সাদা শিফনের পর্দা ওড়ান, আর অপরাধ জগতের সূত্রে থানায় কিছু কিছু মুম্বই ফিল্ম সৃষ্ট ‘মাওয়ালি’ জগতের বাস্তবতার আমদানি করেন। তাই এই ছবির অন্য সমস্ত কৃত্রিমতার মধ্যেও ইরফান খানকে এবং সময়ে সময়ে আশুতোষ রানাকে বেশ বিশ্বাসযোগ্য লাগে। আফতাব ছেলেটি চমৎকার সুদর্শন অথচ সাধারণ, হিরো হবার চক্করে পড়ে নিজের স্বাভাবিক সৌকুমার্যটুকু যদি হারিয়ে না ফেলে, তাহলে ওর ভবিষ্যৎ উজ্জ্বল বলেই মনে হয়। অপূর্ব অগ্নিহোত্রিকে ‘পরদেশ’ ছবিতে বেশ সুন্দর লেগেছিল, এ-ক’দিনে বেশ বুড়িয়ে গেছে। ছবির প্রধান আকর্ষণ বোধ করি লিজা রায়, অন্তত নির্মাতার তাই অভীপ্সা বলেই মনে হল। মনে হলই বা বলছি কেন, যে ভাবে চরিত্রটির অবতারণা ঘটল, তাতে অন্য কিছু ভাবার বা বিশ্বাস করার অবকাশই বা কোথায়! পূর্বেও অনেক মডেলকে আমরা অভিনয় করতে দেখেছি, কিন্তু কাস্টিংয়ের গুণেই হোক বা অন্য কারণেই হোক, জিনত আমন, সুস্মিতা সেন কাউকেই এত সাঙ্ঘাতিক খারাপ লাগেনি। প্রীতি জিন্টা বা ঐশ্বর্য রাই তো ভালই। লিজা রায় হাঁটেন র‍্যাম্পওয়াকিংয়ের মতো, তা নিজের অফিসেই হোক, আদালতেই হোক বা প্রেমিকের শয়নকক্ষে। হিন্দি ভাষাটা তাঁর যথেষ্ট আয়ত্ত্ব নয় বলেই মনে হল। ফলে তিনি এত থেমে থেমে হিন্দি বললেন যে তাতে ছবির দৈর্ঘ্য দম করে দশ মিনিট বেড়ে গেল। 

 যাঁরা পোস্টার দেখে জানতে চান ছবিতে তেমন কোনও কামোদ্দীপক দৃশ্য আছে কি না, তাঁদের বলছি হতাশ হবেন। এতদসত্ত্বেও ছবিটা সম্পর্কে যাঁদের কৌতূহল আছে, তাঁদের বলছিপরিচালকের নাম বিক্রম ভট্ট। 

 সিনেমা সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010713_kolpic.utf8</DOCNO>
<TEXT>


 নজরবন্দি সৌরভ। ছবি: অশোক মজুমদার 


</TEXT>
</DOC>
<DOC>
<DOCNO>1010223_17cass.utf8</DOCNO>
<TEXT>
 ৫ ফাল্গুন ১৪০৭ শনিবার ১৭ ফেব্রুয়ারি ২০০১

 ক্যাসেট সমালোচনা 

 বুধাদিত্য মুখোপাধ্যায় 

 সেতার ও সুরবাহার ‘ব্রিলিয়ান্স অব সাউণ্ড’। রাগ, ভৈরব, মারওয়া, শ্যামকল্যাণ। দুটি ক্যাসেটের অ্যালবাম। বিঠোভেন। ১০০ টাকা। 

 হরিহরণ 

 শাস্ত্রীয় সংগীত ‘কাশ’। সেতারে ওস্তাদ রইস খান, সারেঙ্গিতে ওস্তাদ সুলতান খান ও পারকাশনে শিবামণি। ম্যাগনা সাউণ্ড থেকে প্রকাশিত। ৬০ টাকা। 

 রেজওয়ানা চৌধুরী (বন্যা) 

 রবীন্দ্রসংগীত-‘বিজ বাতায়নে’। আশা থেকে প্রকাশিত ১১টি গানের সংকলন। ৩৮ টাকা। 

 ইন্দ্রাণী সেন, শ্রীরাধা বন্দ্যোপাধ্যায়, অন্তরা চৌধুরী 

 ছোটদের গান ‘মজার ছুটি’। ইণ্ডিয়া মিউজিক্লাব থেকে প্রকাশিত। ৩৫ টাকা। ক্যাসেট সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010129_29karcha.utf8</DOCNO>
<TEXT>
 ১৫ মাঘ ১৪০৭ সোমবার ২৯ জানুয়ারি ২০০১

 কলকাতার কড়চা পথ-সরস্বতী 

 কন্যাসন্তানদের নামকরণে কী মারাত্মক ভুলই না করেছিলেন বেনিয়াটোলা লেনের রান্নার ঠাকুরমশাই ক্ষেত্রমোহন দাস। বেঁচে থাকলে তা মর্মে মর্মে উপলব্ধি করতেন। অধুনা তাঁর যে কন্যাটি পুত্র-পরিবার নিয়ে গড়বেতার খড়কুসমা গাঁয়ে আছেন, তাঁর নাম সরস্বতী। অন্য জন, সকাল থেকে যিনি শশী সুর লেন, গ্যালিফ ষ্ট্রিট, আহিরীটোলা-নাথের বাগান বা নিমতলার ফুটপাথ দখল নিয়ে বস্তির শিশুদের লেখাপড়া শেখান, তাঁর নাম মনোরমা। আহিরীটোলা বঙ্গ বিদ্যালয় ও জয়পুরিয়া কলেজের ছাত্রী। রিসেপসনিস্টের কাজও করেছেন কিছু দিন। অতঃপর অনুভব করেন, এ শহরে জরুরি কাজ বস্তিবাসী অগুন্তি শিশুর জন্য কিছু করা। যোগ দেন ‘ওয়েস্ট বেঙ্গল স্টেট রিসোর্স গ্রুপ ফর এডুকেশন ফর দ্য ডিপ্রাইভড আর্বান চাইল্ড’ প্রকল্পে। মনোরমা স্কুলের জন্য পড়ুয়া ভিক্ষা করেছেন বস্তিতে বস্তিতে ঘুরে। ঝুলিতে জমা হয়েছে পঁচিশটি কচিকাঁচা। ভোলা সিংহ পিঙ্কি দত্ত অঞ্জনা...। কারও বাবা ফুচকাওয়ালা, মা বাড়িতে কাজ করেন। কেউ মোটবাহকের মেয়ে বা যৌনকর্মীর ছেলে। দুবেলা খাবার জুটুক বা না জুটুক, মনোরমার সঙ্গে ওঁরা আবৃত্তি করে যত্রতত্র আবর্জনা ফেলব নাকো আর/ ডাস্টবিনেতে ফেলব তাদের ভুল হবে না আর...। অথবা রুমালচোর ধাঁচের রোলিপোলি খেলতে খেলতে উত্তর দিতে হয়, কার কাছে আম আছে, ‘আ’ দিয়ে আর কী কী হয় এই সব। শুধু মনোরমা নয়, শীলা সত্যবতী দেবযানী সুমিত্রা আশা অনিন্দিতা হাস্নুহানা বর্ণালী নানা নামের সরস্বতীরা এখন শহরজুড়ে। কেউ স্বামী-পরিত্যক্তা, কারও রক্তশূন্যতা, বিয়ে হয় হয় করে বয়স বেড়ে গেছে এমনও আছেন দলে, কেউ আবার পণ করেছেন পথ-শিশুদের ভবিষ্যৎ গড়ে দেওয়াই তাঁর ভবিষ্যৎ। ‘সিটি লেভেল প্রোগ্রাম অ্যাকশন ফর ষ্ট্রিট অ্যাণ্ড ওয়ার্কিং চিলড্রেন’ প্রকল্পের অধিকর্তা অচিন্ত্য ভট্টাচার্য জানান, ’৯০তে রাষ্ট্রপুঞ্জের ‘ওয়ার্ল্ড সামিট’-এ অবহেলিত শিশুদের জন্য রাষ্ট্রের যে কর্তব্য নির্ধারিত হয়, আমাদের দেশে তার প্রয়োগ শুরু হয় দু’বছর পর। কলকাতায় ’৯৩তে। কলকাতাকে পাঁচটি অঞ্চলে ভাগ করে এবং হাওড়ার একটি অঞ্চল নিয়ে কাজের সূচনা। সেই পর্বে ৫০টি স্বেচ্ছাসেবী সংস্থা প্রায় ৭০ জনকে ছড়িয়ে দেয় বিদ্যাদানের জন্য। ’৯৮তে দেখা যায়, প্রায় আশি হাজার শিশুকে ন্যূনতম শিক্ষা দিতে পেরেছেন এই সরস্বতীরা। এবং তাদের মধ্যে ১৮৩০ জনকে পাঠানো হয়েছে ফর্মাল স্কুলে। অতঃপর ইউনিসেফ, মানবাধিকার কমিশন আর জুভেনাইল বোর্ড সহ সরকারি একাধিক সংস্থা উদ্যোগী হয় দীর্ঘমেয়াদি প্রকল্পে। ’৯৯তে লরেটো ডে স্কুলের অধ্যক্ষা সিস্টার সিরিল তৈরি করে দেন ১৩৮ জন ষ্ট্রিট এডুকেটর অর্থাৎ, পথ-সরস্বতী। ইতিমধ্যেই তাঁরা সিনি আশা, বিকাশ ভারতী, সংলাপ, জবালা, ক্যালকাটা সোশ্যাল প্রোজেক্ট, হাটখোলা ইনস্টিটিউটের মেডিক্যাল ব্যাঙ্ক (ছবিটি ২১ শশী সুর লেনে তাদেরই ‘অভিযান’ শিক্ষাকেন্দ্রে তুলেছেন অঞ্জন সরকার) এবং ডন বস্কো আশালয়ম্‌ সহ তেইশটি স্বেচ্ছাসেবী প্রতিষ্ঠানের হয়ে নেমে পড়েছেন পথে। আছেন অঙ্গনওয়াড়ি ও আই সি ডি এস-এর পথ-সরস্বতীরাও। কী দরকার মাটির প্রতিমার? 

 জীবনানন্দ জীবনানন্দ দাশের কবিতার সামগ্রিক সংকলন প্রকাশের উদ্যোগ দুই বাংলা মিলিয়ে এর আগেও গোটা দুই হয়েছে। একটি কলকাতার ‘ভারবি’, অন্যটি ঢাকার ‘অবসর’ থেকে। এ বার ‘ভারবি’-ই অন্যতর সংস্করণে প্রকাশ করেছে জীবনানন্দ দাশের কাব্যসমগ্র (সম্পাদনা: ক্ষেত্র গুপ্ত, ৪০০.০০)। কবির কবিতা প্রকাশের ৭৩ বছরের ইতিহাসে বার বার ঘটেছে একই রকম ভুলের পুনরাবৃত্তি। গবেষক গোপালচন্দ্র রায় দেখিয়েছেন, অন্তত কুড়িটি কবিতার প্রচলিত পাঠে বহু শব্দ, পংক্তি বাদ, বিকৃতিও আছে নানা রকম; মূল পত্রিকায় প্রথম প্রকাশিত পাঠ মিলিয়ে তা সংশোধন করা হয়েছে। খুঁজে বার করা হয়েছে অন্তত ৯৫ টি নতুন কবিতা! ফলে এই সংকলনে জীবনানন্দের কাব্যসংখ্যা দাঁড়িয়েছে ৬৬৮। ৮৪৮ পাতার সংকলনে অতিরিক্ত আকর্ষণ আটটি কাব্যগ্রন্থের প্রথম সংস্করণের প্রচ্ছদ। প্রকাশক চেয়েছেন, ‘জীবনানন্দের এ-যাবৎ প্রকাশিত-অপ্রকাশিত সমুদয় কবিতার অতি-বিশ্বস্ত সংকলন প্রকাশ যা একাধারে গবেষক, অধ্যাপক ও সাধারণ পাঠকের ব্যবহারের উপযোগী; কিন্তু খসড়া-পাঠান্তর-ইত্যাদির সমাবেশে পৃথুল এবং বিভ্রান্তিকর নয়।’ শুভাপ্রসন্নর প্রচ্ছদ, সুন্দর ছাপা ও বাঁধাইয়ে ধৃত সংকলনটি সে আশা পূরণ করেছে। বই থেকে রেখাচিত্র: রঞ্জন মুখোপাধ্যায়। 

 উপহার ১৯৩২ সাল। আই সি এস অন্নদাশঙ্কর রায় তখন রাজশাহি জেলার নওগাঁও-এর এস ডি ও। এক দিন এক মুসলমান শিক্ষক তাঁর সঙ্গে দেখা করে বললেন, দিঘির পাড়ে একটা পাথরের মূর্তি পড়ে আছে অবহেলায়। মূর্তিটি অবশেষে অন্নদাশঙ্করের সংগ্রহে এল। ৬৯ বছর বাদে বরণীয় লেখক তাঁর অমূল্য সংগ্রহটিকে রবিবার তুলে দিলেন জাদুঘরের ডিরেক্টর শ্যামলকান্তি চক্রবর্তীর হাতে, তাঁর সুখাবতী ভবনের ফ্ল্যাটে এক অনাড়ম্বর অনুষ্ঠানে। বৌদ্ধ দেবী তারা-র এই পাথরের মূর্তিটি দশম শতাব্দীতে নির্মিত। সঙ্গে তাঁর দুই সঙ্গিনী, রক্তভরা করোটি ও কুকরি হাতে একজটা, অন্য জনের হাতে তরবারি, পাশে কুঠার। দেবীর এক হাত বরদ মুদ্রায়, অন্য হাতে সনাল পদ্ম। ভাস্কর্যটি বিশেষ আকর্ষণীয়। ফেব্রুয়ারির বিশেষ দ্রষ্টব্য হিসাবে এটি জাদুঘরে দেখা যাবে। এই সঙ্গে জাদুঘরের ১৮৭ বছর উপলক্ষে ২-৩ ফেব্রুয়ারি চলবে ভারতীয় শিল্পে, সাহিত্যে, নৃত্যে ও নাট্যে ‘রূপ ও রস’ শীর্ষক একটি আলোচনাচক্র। ভারতীয় ভাস্কর্যে ও চিত্রকলায় সৌন্দর্য ও নান্দনিক তাৎপর্য নিয়ে জাদুঘরের প্রদর্শনী কক্ষেই চলবে এক প্রদর্শনী, ৫ তারিখ পর্যন্ত (১১-৭)। 

 শুভযাত্রা ঠিক ছিল হাওড়া স্টেশনের আট নম্বর প্ল্যাটফর্মে ঘরোয়া ভাবে ‘শুভযাত্রা’ পত্রিকাটি উদ্বোধন করবেন পূর্ব রেলের বড় কর্তা। অতঃপর রেলকর্মীরা রাজধানী এক্সপ্রেসের যাত্রীদের বিনা মূল্যে বিতরণ করবেন একই মলাটে বাংলা, হিন্দি ও ইংরেজি রচনার মাসিক পত্রিকাটি। সম্পাদক শঙ্কর মণ্ডল। ‘দূরপাল্লার যাত্রীদের একঘেয়েমি কাটাতেই এই উদ্যোগ নিয়েছে দীপ প্রকাশন’, বললেন পূর্ব রেলের জনসংযোগ অধিকর্তা সমীর গোস্বামী। তাঁর সংযোজন, ‘‘আশির দশকে ‘যাত্রী’ নামে একটি পত্রিকা চালু করেছিল দফতর। দু-একটি সংখ্যা প্রকাশের পরে তা বন্ধ হয়ে যায়।’’ দীপ প্রকাশনের অঙ্গীকার, তাঁদের উদ্যোগ জারি থাকবে। কিন্তু গুজরাতের দুঃখজনক ঘটনার প্রেক্ষিতে অনুষ্ঠান শনিবার বাতিল হয়ে যায়। কোনও আনুষ্ঠানিকতা ছাড়াই দু-একদিনের মধ্যে ‘শুভযাত্রা’ দেওয়া শুরু হবে রাজধানী এক্সপ্রেসে। শতাধিক পাতার সম্পূর্ণ রঙিন এই পত্রিকায় আকর্ষণীয় নানা বিষয়ের সমাবেশ ঘটানো হয়েছে। 

 উত্তাল সত্তর 

 সময়টাই ছিল অন্য রকম। উত্তাল সময়। কেউ মগ্ন গভীর প্রেমে, কেউ বা বিরহ-বিলাসী। কেউ বা খেলার মাঠে ব্যস্ত, কারও বিচরণ অভিনয় জগতে। এমনই হতে হতে এক সময় জীবনের টানে ছিটকে গিয়েছে নানা দিকে। কেটে গিয়েছে তিরিশ-বত্রিশ বছর। হঠাৎই তারা গত রবিবার মিলিত হয়েছিল কলকাতার এক অতিথিশালায়। উৎসাহে এখনও লাগেনি ভাটার টান। সেই সময়কে ধরে রাখতে গড়ে তুলতে চাইছে এক সংগঠন, অনিবার্য ভাবেই নাম রেখেছে ‘উত্তাল সত্তর’। এই প্রয়াসের আসল উদ্দেশ্য, কলেজকে ঘিরে একটা কিছু করা, গুরুদক্ষিণার মতো কিছু ফিরিয়ে দেওয়ার চেষ্টা। যারা মিলিত হতে পেরেছে, তারা চায়, আরও সবাই আসুক, যারা ওই সত্তরে ছিল স্কটিশ চার্চ কলেজের অঙ্গনে। যোগাযোগ: ৪১১-৭৪১৫। এ দিকে সম্প্রতি স্কটিশ চার্চ কলেজেই বাংলা বিভাগের প্রথম পুনর্মিলনে শোনা গেল নানা চেনা-অচেনা কণ্ঠ। ‘চিনতে পারছেন? আমি সুনন্দা।’ একটু দোলাচল কাটিয়েই চটজলদি উত্তর ‘তুমি তো সেই ফার্স্ট ক্লাস ফার্স্ট সুনন্দা।’ লাজুক সম্মতি অমিতা সেনের বোনটির। ‘ওরা সবাই ছোট। আমি হলাম গিয়ে ‘ওলডেস্ট’। সেই ’৪১ সালে থার্ড ইয়ারে এসেছিলাম সুধীরবাবুর ক্লাসে।’ কথায় কথায় নস্টালজিক অবন্তীকুমার সান্যাল। বিজিত দত্ত যদিও এর অনেক পর। তবু এখনও টাটকা সে দিনের হেদুয়া পেরিয়ে বেথুনের স্মৃতি। পাশাপাশি সহপাঠিনীদের আলাদা বসার বেদনাও। এক সময় বন্ধু শৈবালের কথা ফেলতে পারলেন না পিনাকেশ সরকার। গেয়ে উঠলেন রবীন্দ্রনাথের গান, ‘সেই যে আমার নানা রঙের দিনগুলি’। 

 নির্বাচিত ১৯৯৯ 

 কলকাতায় বাংলাদেশের পত্র পত্রিকা নিয়মিত মেলে না। ফলে বাংলাদেশে একেবারে হালের লেখালিখি কেমন হচ্ছে তা জানার কোনও উপায়ই নেই আমাদের। সেই অভাব মেটাতে উদ্যোগী হয়েছে ঢাকার একটি প্রকাশন সংস্থা। এক সঙ্গে তিনটি বই নিয়ে হাজির ইউনিভার্সিটি প্রেস লিমিটেড। পরিকল্পনার দিক থেকেও অভিনব। ১৯৯৯ সালে বাংলাদেশের সমস্ত দৈনিক ও সাপ্তাহিক পত্রের সাহিত্য-সাময়িকী, বিশেষ সংখ্যা, সাহিত্য পত্র এবং লিট্‌ল ম্যাগাজিনে প্রকাশিত গল্প, কবিতা, প্রবন্ধের বাছাই তিনটি সংকলনবাংলাদেশের ছোটগল্প ১৯৯৯, বাংলাদেশের কবিতা ১৯৯৯ ও বাংলাদেশের প্রবন্ধ ১৯৯৯। বইগুলির প্রকাশ উপলক্ষে বইমেলার মিলনায়তনে শুক্রবার বিকেলে ওই প্রকাশন সংস্থা আয়োজনে ‘প্রকাশনা উৎসব’। সংকলনের সম্পাদক মহিউদ্দিন আহমেদের ঘোষণা, ‘নিয়মিত ভাবে বাংলাদেশের কবিতা, ছোটগল্প ও প্রবন্ধের একটি করে বার্ষিক সংকলন প্রকাশ করে যাব।’ জানা গেল, কলেজ ষ্ট্রিট পাড়ায় বইগুলি যাতে পাওয়া যায় তার ব্যবস্থা হচ্ছে। 

 বানভাসি সেপ্টেম্বর ২০০০-এর বন্যা নিয়ে আলোচনা, বিতর্ক, চাপান-উতোর কমার বদলে বেড়েই চলেছে। তবে রাজনীতিক, গবেষক বা সমাজকর্মী ছাড়া সাধারণ মানুষ এ নিয়ে ভাবনা-চিন্তায় বিশেষ আছেন বলে মনে হয় না। সাধারণ মানুষকে সক্রিয় করতে হলে তাঁদের বোঝাতে হবে বন্যার কারণ, তাঁদের হাতে তুলে দিতে হবে তথ্যের অস্ত্র। এই লক্ষ্যেই ‘উৎস মানুষ’ প্রকাশ করেছে ‘আগামী বন্যা প্রতিরোধ সংখ্যা’ (৮.০০)। সিতাংশু গঙ্গোপাধ্যায়, কল্যাণ রুদ্র, তপোব্রত সান্যাল বন্যার নানা দিক নিয়ে আলোচনা করেছেন। ফরাক্কা ব্যারেজ প্রসঙ্গে বলেছেন দেবেশ মুখোপাধ্যায়, তরুণ কুমার চৌধুরী আর জয়া মিত্র। পাশাপাশি বন্যার সমস্যা ও কারণ নিয়ে আলোচনা করেছে সরকারি ‘সেচপত্র’। সেখানে বার বারই বলা হয়েছে, অতিবৃষ্টির জন্যই এই বিপর্যয়। অথচ রাজ্য সেচ বিভাগ আর ভারতীয় আবহাওয়া দফতরের দেওয়া বৃষ্টির হিসেবে তো দেখা যাচ্ছে ব্যাপক গরমিল! প্লাবিত এলাকার হিসেবের ক্ষেত্রেও সেচ দফতর আর উপগ্রহ মারফত পাওয়া তথ্য মিলছে না। এই সব তথ্য সহ এই বন্যার জন্য প্রকৃতির সঙ্গে মানুষের দায়িত্ব নিয়ে সহজবোধ্য ভাবে আলোচনা করেছেন কল্যাণ রুদ্র, ‘বানভাসি’-র উদ্যোগে প্রকাশিত পশ্চিমবঙ্গে বন্যা ২০০০: সংবাদপত্র থেকে সংকলন (৪০.০০) বইটিতে। সাধারণ বইয়ের দ্বিগুণ আকারের ১৫০ পাতার বইটির মূল অংশে বিভিন্ন বাংলা-ইংরেজি সংবাদপত্র থেকে বিপুল পরিমাণ সংবাদ ও বিশ্লেষণী নিবন্ধ অবিকৃত ভাবে সংকলিত। সাধারণত সংবাদপত্রের সংবাদ দ্রুত হারিয়ে যায়, অথচ সংকলিত হলে সেটাই হয়ে ওঠে অমূল্য আকর-সূত্র। বন্যার কারণ-বিতর্ক, রাজনীতি, দুর্দশা, ক্ষয়ক্ষতি, নিয়ন্ত্রণ ইত্যাদির স্পষ্ট ছবি উঠে এসেছে এই সংকলনে। বইমেলায় মিলবে ক্যালকাটা জার্নালিস্টস ক্লাবের স্টলে (নং ৭৩১)। এন এ পি এম (১৮ সূর্য সেন ষ্ট্রিট) থেকে প্রকাশিত হয়েছে কল্যাণ রুদ্রর ইংরেজি পুস্তিকা দ্য ফ্লাড ইন ওয়েস্ট বেঙ্গল: সেপ্টেম্বর ২০০০ (১২.০০)। ওয়াকিবহাল পাঠকের জন্য এখানে রয়েছে বিস্তর সারণি ইত্যাদি সহ গভীরতর আলোচনা। 

 জীবে প্রেম 

 বিংশ শতাব্দীর গোড়ায় উত্তর কলকাতার শিমুলিয়ায় স্বামী বিবেকানন্দের প্রতিবেশীর ঘরে জন্মেছিলেন তিনি। ছেলেবেলাতেই সংকল্প ছিল বড় হয়ে ডাক্তার হবেন, এমন ডাক্তার যার নাগাল পাবে দীনের থেকেও দীন। বিখ্যাত হোমিয়োপ্যাথ প্রতাপ মজুমদারের অনুপ্রেরণায় এক সময় নিতাই সত্যি সত্যি হয়ে গেল ডাক্তার নিতাইচরণ চক্রবর্তী। তিনিই হাওড়া মহেশ ভট্টাচার্য হোমিয়োপ্যাথিক কলেজের প্রথম প্রিন্সিপাল। হাওড়া টিবি হাসপাতাল তৈরি, হাওড়া কাসুন্দিয়া কো-অপারেটিভ ব্যাঙ্ক প্রতিষ্ঠা ছাড়াও হোমিয়োপ্যাথিক চিকিৎসাকে জনপ্রিয় ও সহজলভ্য করতে যে দৃষ্টান্ত তিনি স্থাপন করেছিলেন, পুত্র ভোলানাথ ও পরের প্রজন্মের রথীন সেই ঐতিহ্যকে লালন করে চলেছেন। এন সি সি মেমোরিয়াল কমিটি অ্যাণ্ড ট্রাস্ট প্রতি বছর এক জন হোমিয়োপ্যাথিক চিকিৎসককে ডাঃ নিতাইচরণ চক্রবর্তী মেমোরিয়াল ন্যাশনাল অ্যাওয়ার্ড দেয়। সম্প্রতি ডাঃ এস কে দুবে পেলেন সেই পুরস্কার। এ বছরই নিতাইচরণের জন্মশতবর্ষ। 

 নিষ্ঠা 

 খবরটা যথাসম্ভব রেখেঢেকেই রেখেছিলেন মিনা। কিন্তু কোচপুকুর গ্রামের সাজ-সাজ রব দেখে আশপাশের মৎস্যখালি, উমারপোতা, বলাখালি, আঁধারমানিক বা কলমিখালি সব মিলিয়ে গোটা ষাটেক গ্রামের বউ-ঝিরা ঠাহর করেছিলেন কিছু একটা ঘটতে চলেছে। পেয়ারার ব্যাপারি মাধো সর্দার শুনেছিলেন ফিল্মস্টার আসছে। দর্জির দোকানের তপন নস্করের কাছে খবর ছিল, মাধুরী দীক্ষিত। ২২ জানুয়ারি কোচপুকুর গ্রামের মাটিকে যিনি পদস্পর্শে ধন্য করলেন তিনি গত বছরের জগজ্জয়ী সুন্দরী লারা দত্ত। ব্যাঙ্কক থেকে বারুইপুর। ফ্যাক্স হাজির ২ জানুয়ারি, প্রেরক মেরি লুক। প্রাপক মিনা দাস। ফ্যামিলি প্ল্যানিং ইন্টারন্যাশনাল অ্যাসিস্ট্যান্সের তরফ থেকে স্বেচ্ছাসেবী সংগঠন ‘নিষ্ঠা’য়। সার কথা, কায়রো প্রোগ্রাম অব অ্যাকশন অনুযায়ী মহিলা ও বয়ঃসন্ধির কিশোর-কিশোরীদের জন্য তোমরা যা কাজ করেছ সেটা চাক্ষুষ দেখতে যাচ্ছেন বিশ্বসুন্দরী। পুষ্পবৃষ্টি, কাঁসরঘণ্টা, শঙ্খধ্বনি, ধানদুর্বা আর বরণডালায় অভিভূত লারা। গোটা দিন তিনি শুনলেন কেমন করে গ্রামের মেয়েরা ‘নিষ্ঠা’র সঙ্গে মন মিলিয়েছে। ঘণ্টা কয়েকে গ্রামটি তাঁর এতই আপন হয়ে গিয়েছিল যে গাড়িতে উঠে কেঁদে ফেললেন হাপুস নয়নে। ছবি: বিমলকুমার রায়। 

 এখনও 

 ভদ্রেশ্বর থেকে এক দম্পতি এসেছিলেন পার্ক সার্কাসে ইনস্টিটিউট অব চাইল্ড হেল্‌থ-এ সদ্য স্থাপিত থোরাসিক অ্যাণ্ড কার্ডিয়ো-ভাসকুলার রিসার্চ সেন্টার-এ, তাঁদের একমাত্র সন্তান ৯ বছরের সুমনকে দেখাতে। চিকিৎসকরা রায় দিলেন, হৃৎপিণ্ডে জটিল ছিদ্র, ২৪ ঘণ্টার মধ্যে অপারেশন না করলে বাঁচানো যাবে না। অন্তত এক লাখ টাকা খরচ। ওই কেন্দ্রের প্রাণপুরুষ ডাঃ ভবতোষ বিশ্বাস অভয় দিয়ে বললেন, হাজার পাঁচেক টাকা আছে তো? দম্পতি অসহায় ভাবে মুখ চাওয়াচাওয়ি করলেন। এর পর? ডঃ বিশ্বাসের নেতৃত্বে ১২ জনের চিকিৎসক দল টানা ছ’ ঘণ্টা ধরে অস্ত্রোপচার চালালেন। ওপন-হার্ট সার্জারি। সুমন সেরে উঠল। এবং প্রায় বিনা পয়সায়। গত ১৬ ডিসেম্বর সেটিই ছিল ওই শিশু হৃদরোগ চিকিৎসা কেন্দ্রে প্রথম অস্ত্রোপচার। ডাঃ ভবতোষ বিশ্বাস ১৯৯৪ সালে সরকারি চাকরিতে ইস্তফা দেওয়া ইস্তক স্বপ্ন দেখে আসছিলেন এমন একটি সর্বাধুনিক কেন্দ্রের, যেখান থেকে হৃদরোগে আক্রান্ত কোনও দরিদ্র শিশুকে বিনা চিকিৎসায় ফিরে যেতে হবে না। এই কেন্দ্রে দুঃস্থ পরিবারের ছেলেমেয়েদের অস্ত্রোপচারের খরচ ২৫ হাজার টাকার বেশি নয়। তেমন ক্ষেত্রে সম্পূর্ণ বিনা ব্যয়ে চিকিৎসারও প্রতিশ্রুতি দিয়েছেন ডাঃ বিশ্বাস। তাঁর সঙ্গে আছেন বিনা পারিশ্রমিকে কাজে এগিয়ে আসা এক দল বিশেষজ্ঞ চিকিৎসক। 

 আয় তবে 

 নানা রাজ্যের বর-বউ, হাঁটা শুরু করবে ভিক্টোরিয়া মেমোরিয়াল থেকে। ১ ফেব্রুয়ারি সকাল ১১টায়। পিছু পিছু পরিবেশ দূষণের ট্যাবলো। থাকবে এক পাল ভূত-পেত্নি-দত্যি-দানো, কাঁধে পাল্কি নিয়ে হু- হুম-না, ডাইনোসর, মিকি-ডোনাল্ড, কে নয়? বিভিন্ন স্কুলের চারশো ছেলেমেয়ে যোগ দেবে র‍্যালিতে। র‍্যালি এসে থামবে নন্দন-এ। ১টায় ওখানেই শুরু হবে চিলড্রেনস ফিল্ম কার্নিভ্যাল। গুগাবাবা, স্টুয়ার্ট লিটল, বেবিজ ডে আউট, লায়ন কিং, সব মিলিয়ে ১২টি ছবি। পথশিশু ও প্রতিবন্ধীদের আনতে হলে যোগাযোগ: ৪২৫-৫৩০০। ওদের জন্য নিখরচায়। অনুষ্ঠানের আয় দান করা হবে স্প্যাসটিক সোসাইটিকে। এ ছাড়া ৪ ফেব্রুয়ারি ভিক্টোরিয়া চত্বরেই দুপুরবেলা হবে নিখিলবঙ্গ নববর্ষ উৎসব সমিতির ৪৯ তম বার্ষিক শিশুমেলা, যোগ দেবে সার্ক দেশগুলির শিশুরা। 

 নতুন সমীর 

 সমীর অাঁকতেন কলকাতার ছবি। সাদায় কালোয় মূলত লাইনের বলিষ্ঠ টানে। সম্প্রতি সমীর বিশ্বাসকে পেশাগত কারণে চলে যেতে হয়েছে উত্তরবঙ্গে। আপাতত সেখানেই তাঁর বাস। তাই সমীর এখন ছবি অাঁকছেন ডুয়ার্সের সবুজের, নদী আর আকাশের নীলের। জল রঙে অাঁকা সেই ছবিগুলো থেকে আমরা নতুন এক সমীরকে পাই। ইট-কাঠ-লোহালক্কড়ের মহানগর ছেড়ে প্রকৃতির একেবারে উঠোনে পৌছে গেলে অাঁকার মাধ্যমটাও বদলে যাওয়ারই কথা। সঙ্গে সমীরের অাঁকা শিলিগুড়ি শহরের উপকণ্ঠে চাঁদমণি চা বাগানের ছবি। প্রকাশিত হয়েছে এমন আটটির অ্যালবাম। কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1011119_crossword.utf8</DOCNO>
<TEXT>
 ৩ অগ্রহায়ণ ১৪০৮ সোমবার ১৯ নভেম্বর ২০০১

 শব্দছক ৯৯৫ পাশাপাশি উপর-নীচে ১ মৃত্যুর ১ ‘তিনিই  যিনি উদ্দেশ্যে চলেন তফাতে।’ যাত্রা। ২ অপেক্ষাকারী। ৪ মাহাত্ম্য, ৩ নেউল, শিব, গৌরব। চতুর্থ পাণ্ডব। ৬ পরমেশ্বরী, ৪ সঞ্চিত, জমা কালিকা দেবী। করা হয়েছে এমন। ৮ তুল্য, ৫ উপাদান, উপকরণ। প্রতিদ্বন্দ্বী। ৬ হতে, থেকে। ৯ সুন্দর, কোমল। ৭ সর্বমঙ্গলের ১০ ভাটা। আধার, পরমেশ্বর। ১১ জলের অধিপতি। ১১ যৌবন। ১৩ ‘ মনটারে তুই ১২ বাইরে থেকে বাঁধ।’ এসেছে। ১৪ হস্তগত। ১৩ রাজা পাণ্ডুর ১৫ নিবাস, বাসগৃহ। পুত্র। ১৭ এই বংশের ১৪ কাল্পনিক ঐশ্বর্য কমে বিজ্ঞানকাহিনি। গেলেও আভিজাত্য ১৬ উল্কাপাত, থাকে। খ্যাতনামা ১৯ বৈষ্ণব ব্যক্তির পদাবলির এই মৃত্যু। মহাকবিকে মৈথিল ১৮ যমের দুয়ার। কোকিল বলা হয়। ২০ বনবাসে ২১ যে-স্থান থেকে রামচন্দ্র এই সর্বসাধারণকে রকম ঘরেই বাস বিনামূল্যে জল করতেন। দান করা হয়। ২৩ পাজি, ২২ ঘন অন্ধকারে অপদার্থ। ঢাকা সূর্য। ২৬ এই বিড়াল বনে ২৪ মনুষ্য সমাজ। গেলেই  হয়। ২৫ জানা হয়েছে ২৭ অনুভূত বা এমন, জ্ঞাত। জ্ঞাত হয়েছে ২৭ এতে ঘোড়াকে এমন। গাধা করা যায় ২৯ খারাপ কিন্তু গাধাকে অদৃষ্ট। ঘোড়া করা যায় না। ৩১ রক্তবর্ণ, ২৮ ভিন্ন অবস্থা, রাঙা। অবস্থান্তর। ৩২ থাকবার জায়গা, ৩০ আদালত। গৃহ, আলয়। ৩২ আহ্লাদ, হর্ষ। ৩৩ প্রেমের ৩৪ চৌষট্টি পাত্র, প্রিয়। বিদ্যায় ৩৫ নিবাস, পারদর্শিনী, লোকালয়। রসিকা, মোহিনী। ৩৬ চাঁচামেচি, হট্টগোল। ৩৭ যা ব্যাঘ্রের বড় অস্ত্র। ৩৮ যার মন অস্থির চঞ্চল। সমাধান ৯৯৪ 


</TEXT>
</DOC>
<DOC>
<DOCNO>1011123_crossword.utf8</DOCNO>
<TEXT>
 ৭ অগ্রহায়ণ ১৪০৮ শুক্রবার ২৩ নভেম্বর ২০০১

 শব্দছক ৯৯৯ পাশাপাশি উপর-নীচে 

 ১ যানবাহন পথে পথিক ১ সাতাশটি এমন হলে দুর্ঘটনা তারার ঘটতে পারে। প্রথমটি। ৪ ২ মেয়েদের যা স্বাস্থ্যোদ্ধারের জিজ্ঞাসা জন্য এর পরিবর্তন করতে নেই। করা দরকার। ৩ ‘দেবী ৭ সাঁজোয়া, তাবিজ। চৌধুরানি’র এ ৯ ম্লান, শুষ্ক। সতিনের ১০ রাজ্যপালাদি ডাকনাম নয়ান। গণ্যমান্য ৪ কাজে ব্যক্তি। গাফিলতি হলে ১১ প্রখ্যাত কর্তৃপক্ষকে কবিয়াল। দিতে হয়। ১৩ সদুপদেশ, এ কথা ৫ কাঁটাওয়ালা শুনলে উপকার হয়। এক গাছ। ১৫ পূর্ব ভারতে এক ৬ অনুভূতি, অঙ্গরাজ্যের জ্ঞান। রাজধানী। ৭ রাশিচক্রের ১৬ ক্ষুদ্র চিঠি। একটি। ১৭ মন্দিরে মন্দিরে ৮ এ দিনের হয়। উৎসবই গাজন। ১৯ ভান, চাতুরী। ১১ নেপালিদের ২১ ‘ আজ হানল এ কী অস্ত্র। দহনজ্বালা’। ১২ ‘আমার  এ ২২ বরযাত্রী, যখন প্রথম দুর্গা। ধরেছে কলি’। ২৩ বীণাজাতীয় ১৪ বশ হওয়া। বাদ্যযন্ত্র। ১৭ আরবির ২৪ অত্যন্ত ঠাণ্ডা। সালাম ২৫ অন্তত, একান্ত। প্রতিশব্দটিও ২৬ সাবালক, আরবির। বয়ঃপ্রাপ্ত। ১৮ পর্দা, ২৭ দৃষ্টান্ত। অদৃশ্য হওয়ার ২৮ ফাটক, কারারুদ্ধ। বিদ্যা। ৩০ স্মৃতি ও ২০ সূর্য। বুদ্ধিশক্তির ২১ কোঁকড়ানো নিয়ন্ত্রক স্থান। কেশগুচ্ছ। ৩২ পৃথিবীপৃষ্ঠ, ২৫ ভূতল। নিয়মবিরুদ্ধ। ৩৪ অবিরাম। ২৯ ‘ওগো  ৩৫ ব্যাকরণে হাওয়া’। ক্রিয়ার এক ৩১ এ নিয়ে ব্যাপার। যাঁরা ৩৭ শিশুর মন এমনই গঠনমূলক কাজ হয়। করেন তাঁরাই ৩৯ পার হওয়া। প্রকৃত ৪০ হিরে-মানিকে জনদরদি। খচিত, রত্নময়। ৩২ ধনুকের ৪১ কাজ সুসম্পন্ন আকৃতি। করতে এমন লোকই চাই। ৩৩ কোঁতকার আঘাত, মোটা লাঠির মার। ৩৪ বিপদের গন্ধ পেলে এমন জায়গা এড়িয়ে চলাই ভাল। ৩৬ এ শপথ খেতে হয়। ৩৭ সখী, সহচরী। ৩৮ যে আইন অমান্যে মহাত্মাজির ডাণ্ডি অভিযান। 

 সমাধান ৯৯৮ 


</TEXT>
</DOC>
<DOC>
<DOCNO>1010109_panjika.utf8</DOCNO>
<TEXT>
 ২৫ পৌষ ১৪০৭ মঙ্গলবার ৯ জানুয়ারি ২০০১

দিনপঞ্জিকা দৃক্‌সিদ্ধ 

মঙ্গলবার ২৫ পৌষ ৯ জানুয়ারি। 

পূর্ণিমা রাত্রি ১-৫৪ পর্যন্ত। 

আর্দ্রা অপঃ ৪-৪৫ পর্যন্ত। 

বারবেলা ৭-৪২ থেকে ৯-২ পুনঃ ১-৩ থেকে ২-২৩। 

অমৃতযোগ দিবা ৭-৬ মধ্যে পুনঃ ৯-৩ থেকে ১১-২৩। রাত্রি ৮-২৫ থেকে ৮-৩৮ পুনঃ ৯-৩১ থেকে ১২-১০ পুনঃ ১-৫৭ থেকে ৩-৪৩ পুনঃ ৫-৩০ গতে উদয়াবধি। 

সন্ধ্যা ৫-৫ থেকে ৬-৪১ মধ্যে সত্যনারায়ণ ব্রত। 

পূর্ণগ্রাস চন্দ্রগ্রহণ । 

অন্য পঞ্জিকা 

২৪ পৌষ। 

পূর্ণিমা রাত্রি ২-৩৮-৩০ পর্যন্ত। 

আর্দ্রা সন্ধ্যা ৫-১৩-৩৩ পর্যন্ত। 

বারবেলা ৭-৪৩-৪৮ থেকে ৯-৩-৪৭। 

অমৃতযোগ দিবা ৭-৬ মধ্যে পুনঃ ৯-৪-৪৭ থেকে ১১-২২। রাত্রি ৮-২৩-৪৪ থেকে ৮-৩৫ পুনঃ ৯-২৮ থেকে ১২-৯ পুনঃ ১-৫৬ থেকে ৩-৪৩ পুনঃ ৫-৩০ থেকে ৬-২৪। 

পূর্ণিমার উপবাস ও নিশিপালন । 

১৩ শওয়াল। 


</TEXT>
</DOC>
<DOC>
<DOCNO>1010419_classified.utf8</DOCNO>
<TEXT>


৪ বৈশাখ ১৪০৮ মঙ্গলবার ১৭ এপ্রিল ২০০১

পাত্রী পাত্র চাই চাই

সম্পত্তি


</TEXT>
</DOC>
<DOC>
<DOCNO>1011118_crossword.utf8</DOCNO>
<TEXT>
 ২ অগ্রহায়ণ ১৪০৮ রবিবার ১৮ নভেম্বর ২০০১

 শব্দছক ৯৯৪ পাশাপাশি উপর-নীচে ১ দেখিয়ে দেওয়া, ১ মমতাহীন, আদেশ, উপদেশ। নিষ্ঠুর। ৩ লোভহীনতা। ২ শত্রু ধ্বংস ৬ করা। প্রিয়-মিলনার্থ ৩ কাশ্মীরের সংকেতস্থানে উত্তর-পূর্বে গমনকারিণী। অবস্থিত ৯ মনের ব্যাধি। হিন্দুদের ১০ তরফের একটি পরম রাজস্ব তীর্থস্থান। আদায়কারী। ৪ একটুতেই ভয় ১১ ভারতের পায় এমন। উত্তরে অবস্থিত ৫ চঞ্চলতা, এই পার্বত্য ছটফটানি। দেশের ৬ অকূল। রাজপরিবারে ৭ চিরবৈরিতা। কিছুদিন আগে এক ৮ দুর্বল, মারাত্মক নিস্তেজ। দুর্ঘটনা ঘটে। ১২ স্রোত, ১২ ভিতরে যাবার ধারা। রাস্তা। ১৪ গুজরাতের ১৩ সৈন্যদলের একটি নদী। বাসস্থান। ১৬ বাচাল, ১৫ খাম, বখাটে, পত্রাদির আবরণ। অতিরিক্ত। ১৭ নল-দময়ন্তীর ১৮ প্রণয় এর ধৃতরাষ্ট্রকে সাহায্যেই ইনি ঘটেছিল। কুরুক্ষেত্র ২০ ভাগীদার। যুদ্ধের ২২ ব্যর্থ, কাহিনি নিষ্ফল। শোনাতেন। ২৩ কঠোর, ১৯ দয়াহীন। ন্যায়শাস্ত্র, ২৪ বিপদের সময়। লজিক। ২৫ ২০ অসাধু, তীর্থস্থানের মন্দ। পবিত্র জল। ২১ ঠাণ্ডা, ২৭ গুজরাতের হিমযুক্ত। একটি প্রধান ২২ ‘কী কারণে নদী। হেরি তব  বদন?’ ২৯ চেতনা বা ২৩ পতাকা, সংজ্ঞা ধ্বজা। হারিয়েছে এমন। ২৬ মধুর, ৩২ উৎসাহ লাভ সুন্দর। করেছে এমন। ২৮ বহু লোকের ৩৪ উপযুক্ত বা বিভিন্ন প্রতিবিধান, শ্রেণীর মধ্যে সুবিধা। ক্রমাগত ৩৫ দেবতাকে মারামারি। অঞ্জলি দেবার ৩০ উদ্যোগ, উপকরণ। প্রয়াস। ৩৬ অন্য জায়গায় ৩১ মিহি কাপড়। নিয়ে যাওয়া ৩২ উত্থাপিত, হয়েছে এমন। আনীত। ৩৮ এই পর্বতের ৩৩ অধীন রাজা। চূড়ায় ৩৪ বিশল্যকরণী সৌভাগ্যশালী। ঔষধি গাছ। ৩৫ নদীর তীর, ৩৯ জোনাকি সৈকত। পোকা। ৩৭ বিদ্যুৎ। ৪০ পৃথিবী, ভুবন, বিশ্ব। 

 সমাধান ৯৯৩ 


</TEXT>
</DOC>
<DOC>
<DOCNO>1010101_1khela1.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সৌরভও পারলেন না বাংলার হার বাঁচাতে সুপ্রিয় মুখোপাধ্যায়  কলকাতা ওড়িশা-২৫৬ ও ২৪৯ বাংলা-১১৭ ও ২৫৯ রঞ্জি ট্রফির ইতিহাসে বাংলার বিরুদ্ধে ওড়িশার প্রথম জয়ের পর ইডেনে ড্রেসিংরুমে ফিরে মহানন্দে হাতের কাছে যা পাচ্ছিলেন ছোড়াছুড়ি করছিলেন শিবসুন্দর দাস, দেবাশিস মোহান্তি, সঞ্জয় রাউল, অজয় বারিকরা। যার বিকট শব্দে উল্টোদিকের ড্রেসিংরুমের বাইরে অসহায় দৃষ্টি নিয়ে দাঁড়িয়ে থাকা বাংলার অন্যতম নির্বাচক প্রণব রায়ের যেন হঠাৎ ধৈর্যচ্যুতি ঘটল। ‘‘এটা কী করছে ওরা? এ সব কিন্তু একটু বাড়াবাড়ি।’’ 

এবং মোটেই বাড়াবাড়ি নয়। বাংলার ক্রিকেটের চূড়ান্ত অধঃপতনের পরিপ্রেক্ষিতে ওই দৃশ্য তখন যেন একটা প্রতীকী। নিজেদের জয়ের আনন্দের চেয়েও বেশি করে প্রতিবেশী রাজ্যের ক্রিকেটের আস্তাকুঁড় সাফ করার সদিচ্ছাই যেন ফুটে উঠছিল শিবসুন্দরদের হাতের কাছে পাওয়া সব জিনিস ছুড়ে ফেলার মধ্যে। নামতে নামতে বাংলার ক্রিকেট এখন এমন তলানিতে এসে ঠেকেছে, যেখান থেকে তাকে টেনে তুলতে হলে বোধহয় তার আস্ত শরীরটাই পাল্টানো দরকার। দু’-তিনজন বাদে সব ক্রিকেটারকে ছুড়ে ফেলে নতুন রক্তের সরবরাহ করার প্রয়োজন সেই শরীরে। যার মাথায় দরকার অরুণলালের মতো কোনও নাছোড় ব্যক্তিত্বের। হ্যাঁ, ভারত-অধিনায়ক সৌরভ গঙ্গোপাধ্যায়ের নাম মনে রেখেই বলতে হচ্ছে, বাংলার এখন দরকার অরুণলালের। যিনি পরিযায়ী পাখির মতো গোটা মরসুমে একটা-দু’টো ম্যাচ খেলে চলে না গিয়ে সারা বছর গোটা দলকে উদ্দীপ্ত করবেন। মাঠের মধ্যে থেকে না হোক, মাঠের বাইরে থেকেই। 

ইডেন মোহান্তির ক্রিকেট-জীবনের সব সময়ই মোড় ঘুরিয়ে দিয়েছে। বছরকয়েক আগে এখানে রঞ্জি অভিষেকে দু’ইনিংস মিলিয়ে নয় উইকেট নিয়ে সেই মরসুমেই তিনি ভারতীয় দলে সুযোগ পান। এ বার ডিসেম্বরের গোড়ায় একদিনের ম্যাচে বাংলার বিরুদ্ধে পাঁচ উইকেট নেওয়ার পর এই রঞ্জি ম্যাচে তাঁর সংগ্রহ এগারো উইকেট। রবিবার প্রথম ঘণ্টাটা নৈশপ্রহরী সৌরাশিসকে নিয়ে সৌরভ কাটিয়ে দেওয়ায় যখন মনে হচ্ছিল, বাংলা না জিতলেও অন্তত হারছে না, তখনই সৌরাশিসের পতন। তাতেও বছরের শেষ দিন মাঠে হাজির হাজার তিনেক দর্শক আশাহত হননি। কিন্তু পরের বলেই দেবাং ফিরতেই বাংলা শিবিরের কাঁপুনি শুরু হয়ে গেল। ম্যাচ শেষে নিজের ব্যাটিং ফর্ম নিয়ে উদ্বেগহীন বাংলা অধিনায়ক ১২৯ রানে হারের অনেক বড় বড় ব্যাখ্যা দিলেন বটে, কিন্তু এই গুরুত্বপূর্ণ ম্যাচে তাঁর নিজের ‘কিং পেয়ার’-এর (দু’ইনিংসেই প্রথম বলে আউট) কী ব্যাখ্যা, তা কিন্তু অজানাই থেকে গেল। 

মোহান্তিকে ‘হ্যাটট্রিক’ করা থেকে শ্রীকান্ত কল্যাণী আটকালেও কয়েক ওভার পরেই তাঁর হাত থেকে বেরনো ম্যাচের সেরা ডেলিভারি সৌরভকে তুলে নিলে, বাংলার হার নিশ্চিত হয়ে যায়। বলটা অনেক দেরিতে ইনসুইং করে অমন ব্যাটসম্যানকেও বোকা বানিয়ে দেয়। ‘‘আমার ক্রিকেট-জীবনে অন্তত কোনও প্রথম শ্রেণীর ম্যাচে এত ভাল সুইং বোলিং কাউকে করতে দেখিনি,’’ মোহান্তির বোলিংকে দরাজ সার্টিফিকেট দিলেন তাঁর অধিনায়ক শিবসুন্দর। মোহান্তিও বললেন, ‘‘মাঠটা ইডেন আর বিপক্ষ দলে ভারত-অধিনায়ক থাকাটা আমাকে এই ম্যাচে বাড়তি প্রেরণা জুগিয়েছে।’’ ইডেন থেকেই সোজা তাঁর গাড়িতে মোহান্তিকে নিয়ে বেরোলেন সৌরভ। তাঁর উচিত, ফর্মে থাকা মোহান্তিকে ভারতীয় দলেও আরেকবার সুযোগ দেওয়া। 

এত সবের পরেও কিন্তু দশ নম্বরে নেমে উৎপল চট্টোপাধ্যায় যে আড়াই ঘণ্টা ব্যাট করলেন, মনেই হচ্ছিল না, ওড়িশার বোলিং এত শক্তিশালী! আসলে নিজের কাজকে ভালবাসতে পারা, দলের প্রতি দায়বদ্ধতা, বিনা লড়াইয়ে হারের লজ্জা এ সব এখন বাংলা দলে মাত্র তিন-চারজনের মধ্যেই সীমাবদ্ধ। বাকিরা স্রেফ সংখ্যা। মাঠে দল নামাতে যে কমপক্ষে এগারোজন দরকার। 


</TEXT>
</DOC>
<DOC>
<DOCNO>1010102_30cine.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 সিনেমা 

 সমালোচনা একটি বাড়ি একটি সংস্কৃতি সেমন্তী ঘোষ 

 ‘জোড়াসাঁকোর ঠাকুরবাড়ি’ তিন প্রজন্মেরও বেশি সময় ধরে, একটা গোটা শতকের সাংস্কৃতিক জাগরণ তৈরি হয়ে উঠছে একটিমাত্র বাড়িতে, এমন উদাহরণ সারা পৃথিবীতেই খুঁজে পাওয়া মুশকিল। আমাদের কলকাতা শহরেই কিন্তু অনাদরে পড়ে আছে এমন একটি তুলনাহীন বাড়ি, কলকাতার জোড়াসাঁকোয়। পাড়ার লোকে যাকে বলত ঠাকুরবাড়ি, তার বয়স এখন দুশো বছরেরও বেশি। ১৭৮৪ সালে তৈরি, দ্বারকানাথের ঠাকুর্দা নীলমণি ঠাকুরের আমলের সাধারণ আটচালা বাড়িটি তার বর্তমান রূপ পেয়েছে দ্বারকানাথের সময়ে, ১৮২৩-এ। মালিকানা এবং চেহারা, দুই-ই কিছু কিছু বদলেছে তার পরেও। নানা দিকের বদলের মধ্য দিয়েও যে বাড়িতে বাংলাদেশের সাহিত্য, শিল্প, ধর্ম, বা রাজনীতি নতুন রূপ নিয়েছিল ঊনবিংশের গোড়া থেকে মধ্য-বিংশ শতক পর্যন্ত, সেই বাড়িকে ঘনিষ্ঠভাবে জানা গেল বুদ্ধদেব দাশগুপ্তের ‘জোড়াসাঁকোর ঠাকুরবাড়ি’ তথ্যচিত্রে। খুবই স্বল্পব্যয়ে তৈরি, রবীন্দ্রভারতী বিশ্ববিদ্যালয় প্রযোজিত ৩৪ মিনিটের এই তথ্যচিত্র কেবলমাত্র বাড়িটিকেই ধরে রাখে ক্যামেরায়, বিভিন্ন কোণ থেকে, অন্দরের বাইরের বিভিন্ন বিশেষত্বের সংবেদনময় বিশ্লেষণে। 

 বাস্তবিক, ইংরেজ আমলেরও গোড়ার দিকে তৈরি এই বাড়ির রূপ-উদ্ঘাটনে চোখে পড়ে পুরনো কলকাতার ‘কলোনিয়াল’ গৃহস্থাপত্য। এমনিতে জোড়াসাঁকোর ঠাকুরবাড়ি স্থাপত্যসুষমায় তত কিছু উল্লেখযোগ্য ছিল না। এই অঞ্চলেই বরং রয়েছে রাজেন্দ্র মল্লিকের ‘মার্বেল প্যালেস’, যা এখনও কলকাতায় অন্যতম দর্শনীয় বস্তু। কিন্তু ঠাকুরবাড়ির সাধারণত্বেই আছে তার জোর, বিশেষজ্ঞের কাছে তার কদর। দেশীয় জমিদারবাড়ির আদলের বাড়িটিতে পাথরে, শার্সিতে, জানলার ঝুলন্ত চিকে, বারান্দার রেলিং-এর জাফরিতে বিদেশীয় ছাপ। ভারতীয় প্রথায় অন্দরমহল বাহিরমহলে ছড়ানো বাড়িটির বৈঠকখানায়, আসবাবপত্রে স্পষ্ট অ-ভারতীয় প্রভাব। বোঝা যায়, শুধু বিশিষ্ট বাড়িগুলিতেই নয়, শহর কলকাতার ‘নেটিভ’ পাড়ার আনাচে কানাচে অলক্ষ্যে তখন ইন্দো-পারসিক আর ইউরোপিয় ধারার মিশ্রণে তৈরি হয়ে উঠছে আধুনিক ভারতের নতুন স্থাপত্য। পরিচালকের চিত্র-গ্রহণের মুন্সিয়ানায় ফুটে উঠেছে ঔপনিবেশিক বাবু-কলকাতার একটি খণ্ডচিত্র, যদিও সচেতনভাবে এর বিশ্লেষণে যান নি তিনি। এক জায়গাতেই কেবল বুদ্ধদেব স্পষ্টভাবে বলে দেন, ঠাকুরবাড়ির প্রতিদিনের খাওয়া যদিও মাটিতেই সারা হত, বিদেশী অভ্যাগত আপ্যায়নের জন্য ছিল একটি আধুনিক ইউরোপিয় ধাঁচের ডিনার টেবিল। 

 ছবিটির শুরু রবীন্দ্রনাথের অাঁকা একটি ছবি দিয়ে, জোড়াসাঁকোর বাড়িতে বসেই নাকি তিনি যে ল্যাণ্ডস্কেপ দেখতেন। তথ্যগতভাবে অবশ্য তা অসমঞ্জস ঠেকে। তবে রবীন্দ্রভারতী বিশ্ববিদ্যালয়ের সংরক্ষণশালা থেকে বেশ কিছু ভালো ছবি পরিচালক দেখিয়েছেন এখানে। তিনি মনে করিয়ে দেন, রবীন্দ্রময়তার আধিক্যে ভোলা উচিত নয় যে এই বাড়িতে বাংলার জাতীয় শিল্পকলার একটা স্বর্ণযুগ তৈরি হয়েছিল গগনেন্দ্রনাথ আর অবনীন্দ্রনাথকে নিয়ে। বিশেষভাবে উল্লেখযোগ্য, গগনেন্দ্রনাথের ছবিগুলির ব্যবহার। তাঁকে কিউবিস্ট প্রভাবের শিল্পী বলা হয়, খুঁটিয়ে দেখলে অবশ্য বোঝা যায় ঠাকুরবাড়ির ঘরদালানের ছকেরই শিল্পিত প্রকাশ তাঁর ছবিতে। এক একটি ছবি এবং তার সম্ভাব্য অনুপ্রেরণার গৃহাংশগুলি দেখে পরিচালকের পর্যবেক্ষণ আর কল্পনাকে প্রশংসা করতে হয় আলাদা করে। আরও অদেখা ছবি নির্বাচিত হল না কেন, সেই প্রশ্ন উঠতেই পারে। সাক্ষাৎকারে পরিচালক জানালেন, তিনি নিজেও এ নিয়ে যথেষ্টই অতৃপ্ত। সত্যিই তাঁর সঙ্গে আমাদেরও আক্ষেপ যে, যথাযথ সংরক্ষণের অভাবে এত সব মূল্যবান ছবি সম্পূর্ণ অব্যবহারযোগ্য হয়ে পড়ে আছে। 

 সুচিন্তিত দৃষ্টিকোণের নির্বাচনে মায়াবী হয়ে উঠেছে এককালের কর্মব্যস্ত ঠাকুরবাড়ি। ভোলা যায় না একটি দৃশ্য, যেখানে বিকেলের নরম আলোয় অঝোর বৃষ্টি ভেতর দালানে, আর তার সঙ্গে ভেসে আসা গান, ‘আমার দিন ফুরালো ব্যাকুল বাদল সাঁঝে।’ প্রসঙ্গত, পরিচালকের নিজেরও সবচেয়ে পছন্দের দৃশ্য এটি। কিন্তু, সাহিত্যসভায়, নাচগানের ঘনঘন ঘরোয়া জলসায়, আলোচনার পরিমণ্ডলে, লোকে লোকারণ্য যে বাড়ি কর্মময়তায় আর আনন্দে ভরে থাকত, আলো-আঁধারির ক্রমাগত ব্যবহারে সেই প্রাণমুখরতা ফুটে ওঠে নি। রবীন্দ্রনাথের মৃত্যুর পরেও বাংলার সমাজে এই বাড়ির বিশিষ্টতা শেষ হয়ে যায় নি। কিন্তু ছবিটি দেখে জানা গেল না, রবীন্দ্র-পরবর্তী সময়ে কী হল এ বাড়ির। অার্থিক চাপের মধ্যে তৈরি স্বল্পদৈর্ঘ্যের ছবিতে সবটুকু ইতিহাস ধরা কখনওই সম্ভব নয়। কিন্তু বাড়িটি নিজেই যখন তথ্যচিত্রের বিষয়, তখন দরকার ছিল ঠাকুরবাড়ির দুঃখজনক পরিণতির উল্লেখ। চল্লিশ দশকেই বাড়িটির অনেকটা অংশ চলে যায় মাড়োয়ারি ব্যবসায়িদের হাতে, অবনীন্দ্রনাথের স্মৃতিকথায় গৃহত্যাগের সেই বেদনার অপূর্ব বর্ণনা আছে। 

 জোড়াসাঁকোর সদাব্যস্ত মধ্যবিত্ত পাড়া ছড়িয়ে ছিল ঠাকুরবাড়ির পাঁচিলের ঠিক বাইরেই। তার একটু আঁচ ছবিতে পাওয়া গেলে ভালো হত। বাড়িটির অনেকগুলি স্মৃতিবিজড়িত স্থান দেখিয়েছেন পরিচালক  রবীন্দ্রনাথের জন্ম, মৃত্যু, দেবেন্দ্রনাথের মৃত্যু, ১৮৯৬-এর কংগ্রেস অধিবেশন (যেখানে রবীন্দ্রনাথ বন্দে মাতরম্‌ গেয়েছিলেন নিজের সুরে) কোথায় কোথায় হয়েছিল। এই তালিকায় কিন্তু অবশ্যই থাকা উচিত ছিল আর একটি ঘর। কাদম্বরী দেবীর মৃত্যু রবীন্দ্রনাথের জীবনে সবচেয়ে বেশি প্রভাব ফেলে, মৃত্যুর ঘরটি নিয়ে রচিত হয় গুরুত্বপূর্ণ প্রবন্ধ ‘রুদ্ধ গৃহ’। প্রসঙ্গত, পরিচালকের অসাবধানতায়, একটি ফোটোগ্রাফ দেখানোর সময়ে কাদম্বরী দেবী আর জ্ঞানদানন্দিনী দেবী উল্টো নামে পরিচিত হয়ে গেছেন। 

 নেপথ্যকণ্ঠ হিসেবে সৌমিত্র চট্টোপাধ্যায়ের নির্বাচন একেবারে উপযুক্ত। সব মিলিয়ে যত্নসহকারে খুব দরকারি একটি কাজ করলেন বুদ্ধদেব দাশগুপ্ত। যথার্থ সংরক্ষণের যে কাজ এই দেশে হয়ে ওঠে না, অন্তত একটি ক্ষেত্রে সেই অভাব পূর্ণ হল এতদিনে। 

 ছবি: বিজয় চৌধুরী সিনেমা সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010101_1raj5.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

চোরাই কাঠ উদ্ধার নিজস্ব সংবাদদাতা  কলকাতা রবিবার সকালে কুলতলি থানা এলাকায় প্রচুর চোরাই কাঠ উদ্ধার করা হয়েছে। পুলিশ জানায়, এই দিন সকালে খবর আসে সুন্দরবনের বিভিন্ন বনাঞ্চলের দামি কাঠ পাচার করা হচ্ছে। খবর পেয়ে জামতলা ঘাটে তল্লাসি চালিয়ে তিনটি ট্রাক ভর্তি কাঠ উদ্ধার করা হয়। এর সঙ্গে যুক্ত থাকার অভিযোগে এক কাঠ ব্যবসায়ীকে গ্রেফতার করা হয়। উল্লেখ্য, সুন্দরবন এলাকার কাঠ পাচারকারীদের ধরার জন্য বেশ কিছুদিন ধরেই বন দফতর এবং পুলিশ যৌথ তল্লাসি চালাচ্ছে। উদ্ধারও করা হয়েছে প্রচুর দামি কাঠ। 


</TEXT>
</DOC>
<DOC>
<DOCNO>1010116_13cine.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

 সিনেমা সমালোচনা .. ঘটনা, গল্প আর উৎসবে বোনা নক্সিকাঁথা চিরঞ্জিত চক্রবর্তী উৎসব 

 প্রসেনজিৎ, ঋতুপর্ণা, মমতাশঙ্কর 

 গানিতিক তত্ত্বের শুরুর সংখ্যা হল শূন্য। শূন্য দিয়ে শুরু, শূন্যেই শেষ। শূন্যই পরম। উৎস। এই মুহূর্তে সারা বিশ্ব সেই উৎসে দাঁড়িয়ে। একটি বৎসরের, একটি শতাব্দীর, একটি সহস্রাব্দের শেষ। সেই পরম উৎসের মুখে দাঁড়িয়ে আমরা পেলাম ‘উৎসব’। ঋতুপর্ণ ঘোষের পঞ্চম। 

 নান্দনিক শিল্পদর্শনের স্বাভাবিক প্রদর্শনশালা ‘নন্দন’ প্রেক্ষাগৃহে আমন্ত্রিত অতিথি হয়ে দেখতে গেলাম ‘উৎসব’ ছবিটি। টমাস আলভা এডিসনের ‘জাদুলণ্ঠন’ আজকের চলচ্চিত্র। সেই আলোকরশ্মির অবাক করা আবেদন আছড়ে পড়ে এক অন্ধকার প্রকোষ্ঠের নির্দিষ্ট দেওয়ালে, নির্দিষ্ট অন্ধকারে। সৃষ্টি হয় মায়াজাল। ধ্রুপদী শিল্পী গ্রিফিথ সাহেব, আইজেস্টাইন, পুদভকিন, স্নেহাটির মতো প্রতিভাবানেরা এই শক্তিমান মাধ্যমটিকে যে ঘরানায় আবদ্ধ করেছিলেন, সেটাই পৃথিবীর চলচ্চিত্রের তর্কাতীত অস্তিত্ব। এই তুমূল জনপ্রিয় মাধ্যমটিকে নিয়ে সারা পৃথিবী জুরে আজ চলছে অবিরাম নাড়াচাড়া। ভারতীয় চলচ্চিত্র ইতিমধ্যেই সত্যজিৎ, মৃণাল, কাসারাভাল্লির দাক্ষিণ্যে উৎকর্ষের মানদণ্ডে সুপ্রতিষ্ঠিত। তবু কি নিস্তার আছে! অবিরাম টানাপোড়েন। একদিকে চলচ্চিত্রের ধ্রুপদী চরিত্র, অন্যদিকে আপামর জনসাধারণের মনোরঞ্জনের ব্যবসায়িক ব্যবহার। বিরোধ চিরন্তন। 

 এমনই এক চঞ্চল মুহূর্তে ‘উৎসব’ এক উজ্জ্বল ‘ন্যারেটিভ’ চরিত্র নিয়ে। বাঙালির শ্রেষ্ঠ উৎসব দুর্গাপূজার কয়েকটি দিন ও তার পরের রেশ নিয়ে কয়েকটি মুহূর্ত। কিছু ঘটনা, কিছু অতীত, কিছু গল্প চমৎকারভাবে বাঁধা পড়েছে ঋতুপর্ণের নক্সিকাঁথায়। 

 ঋতুপর্ণ সুসাহিত্যিক, সংলাপ যাদুকর। এখানে কিন্তু ঠিক গল্প বলতে চাননি। উৎসবকে কেন্দ্র করে একান্নবর্তী পরিবারের কিছু ছিটকে যাওয়া মানুষ একত্র হয়েছে বাৎসরিক মিলনমেলায়। মা, দুই ছেলে, দুই মেয়ে, জামাই এবং তাদের পরবর্তী প্রজন্মের কিছু বিদ্রোহী চরিত্র। যেন মা দুর্গার চালচিত্রে বিধৃত একটি পরিবার। তাদের ট্র্যাডিশনাল অ্যাপ্রোচ আর সাবেকি চিরন্তনতার সঙ্গে চালিয়ে-যাওয়া চিরকালীন সংগ্রাম। প্রকৃতির নিজস্ব খেয়ালে পারুলের (মমতাশঙ্কর) মনের মধ্যে তৈরি হওয়া পিসতুতো দাদা শিশিরের প্রতি তার নিষ্পাপ প্রেম অসামাজিকতার দায়ে অভিযুক্ত হয়েছিল। ঠেলে দিয়েছিল পারুলকে এক অতৃপ্ত বৈবাহিক সম্পর্কের জীবনভোর যন্ত্রণায়। পুরুষশাসিত সমাজে পারিবারিক সম্মান রক্ষার্থে যে দাদারা হেলায় বিসর্জন দিয়েছিল বোনের সুখ-আনন্দকে, সেই দাদারাই নিজেদের স্বার্থসিদ্ধির জন্য সেদিনের বিতাড়িত শিশিরকে সাদরে আহ্বান করে তারই কাছে বিক্রি করতে চাইছে পৈতৃক বাড়িটিকে। কারণ আজ শিশির ধনী প্রোমোটার। 

 পারুলের প্রতি শিশিরের সেন্টিমেন্টকে এক্সপ্লয়েট করার মোক্ষম সুযোগ তারা হাতছাড়া করতে চায় না। ঋতুপর্ণের ‘উৎসবে’ এইটিই সবচেয়ে শক্তিশালী প্রশাখা। মমতা অসাধারণ! বিশেষ করে ছেলেকে জড়িয়ে ধরে যেখানে সে বলছে, ‘ওরা কেন আমার সঙ্গে এরকম করে? কেন রে?’ মমতা চিরকালই সুন্দর, কিন্তু এই ছবিতে আশ্চর্য সুন্দর। অভিব্যক্তি ও সংলাপ ব্যবহারের আদর্শ মিশ্রণ। 

 অরুণ (প্রসেনজিৎ) ও কেয়া (ঋতুপর্ণা) যে ভাবে এ কাহিনীতে ধরা পড়েছে, সেই অংশটি কিঞ্চিৎ অগোছালো লেগেছে। কারণ, অরুণের ও কেয়ার যে তিক্ত সম্পর্কের কথা বলা হয়েছে (যার ফলশ্রুতি হিসেবে ঋতুপর্ণার চোখের তলায় কালিমার আধিক্য ও সিক্ত নয়ন) সেই কষ্টটা যেন ওঁদের সংলাপে, ব্যবহারে তেমনভাবে অনুভূত হল না। তাই বোধহয় ওদের মিলন দৃশ্যগুলিও তেমন স্বস্তিকর হল না। 

 ঋতু স্বাভাবিক, প্রসেনজিৎ আদর্শবাদী বিপ্লবী হিসেবে দৃশ্যত একটু বেমানান লাগলেও যথেষ্ট পরিণত ও সাবলীল। 

 মা ভগবতী দেবী (মাধবী চক্রবর্তী) যেন এক প্রাজ্ঞ ঋষি। সংস্কারের চৌহদ্দির মধ্যে থেকেও মা দুর্গার মতো স্থিতধী, অচঞ্চল। পুত্র-কন্যার অস্থির মস্তিষ্কের চঞ্চল বিচরণের স্নেহশীল সাক্ষী। মাধবী দেবীর অভিনয় দক্ষতায় চরিত্রটি আরো দার্শনিক উচ্চতায় পৌঁছে গেছে। 

 অনুরাধা, প্রদীপ, অলকানন্দা স্বাভাবিক ও যথাযথ। সারা ছবিতে বোধিসত্ত্ব মজুমদারের সাবলীল বিচরণ বিশেষ উল্লেখের দাবি রাখে। 

 প্রথম আবির্ভাবে রাতুল ঘোষ সূত্রধর হয়েও চরিত্রের গভীরে প্রবেশ করে ‘জয়’ চরিত্রটিকে অনায়াস ব্যক্তিত্বে প্রাণবন্ত করেছেন। বাংলা ছবি নিশ্চয়ই তাঁর দিকে প্রত্যাশার হাত প্রসারিত করবে। 

 প্রত্যাশা রইল অর্পিতা পালের প্রতিও। উনি ছোট ছোট কয়েকটি মুহূর্তকে অসাধারণ অভিব্যক্তিতে উজ্জ্বল করেছেন। 

 ঋতুপর্ণ পুরো ছবিটিকে প্রতিমার চালচিত্রের টোনাল কোয়ালিটির মধ্যে রেখেছেন। সম্পৃক্ত খয়েরি, গেরুয়া, লাল, কালো, সাদা ও সামান্য সবুজের ব্যবহার চলচ্ছবিটিকে পেইন্টিংয়ের তন্ময়তা দিয়েছে। 

 চিত্রনাট্যের নিখুঁত বুনোট, সংলাপ ও টুকিটাকি ডিটেলিং-এর খেলা, চরিত্রগুলোর পারস্পরিক সম্পর্ক নিয়ে মনোগ্রাহী আদানপ্রদান ছবিটিকে সর্বজন-মনোরঞ্জক করবে বলে আশা রাখি। 

 অভীক-এর ফটোগ্রাফি ভাল। শুধু মাঝেমধ্যে সাজেশন-প্রেফারেন্স শটের ক্ষেত্রে দু’দিকের শটে আলোর বৈপরীত্য ভিস্যুয়াল ডিস্টার্বেন্সের সৃষ্টি করেছে। 

 অর্ঘ্যকমলের এডিটিং অত্যন্ত সাবলীল। ইন্দ্রনীল ঘোষের শিল্প নির্দেশনা চমৎকার। 

 দেবজ্যোতি মিশ্রের আবহ যথেষ্ট উল্লেখযোগ্য। পুরাতনী গানের ব্যবহার সুন্দর। শুধু সার্বিক অ্যামবিয়েন্স, কথাবার্তা আর একটু ক্যামোফ্লেজড্‌ হলে ভাল হত। সময় সময় মনঃসংযোগ বিঘ্নিত করেছে। অর্পিতার কণ্ঠে শ্রাবণী বসুর গাওয়া রবীন্দ্রসঙ্গীত ‘‘অমল ধবল পালে লেগেছে’’ সুগীত এবং অত্যন্ত অর্থবহ। 

 ঋতুপর্ণকে শুধু একটাই প্রশ্ন, শিশিরের যে চরিত্রটি সমস্ত চিত্রনাট্যে অসাধারণ দক্ষতায় আপনি বিনা প্রদর্শনে আমাদের মনে তৈরি করেছিলেন, তাকে অ-দর্শিত রাখলে কেমন হত? সিনেমা সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010117_15rabidhara.utf8</DOCNO>
<TEXT>
 ২৯ আশ্বিন ১৪০৭ রবিবার ১৫ অক্টোবর ২০০০

 রবিবাসরীয় ধারাবাহিক রহস্য উপন্যাস: ২৭ জলে দস্যু ডাঙায় বাঘ শেখর বসু 

 ছবি: সুব্রত চৌধুরী থানা থেকে বেরিয়ে কিছুটা হাঁটার পরেই একটা ট্যাক্সি পেয়ে গিয়েছিল কৌশিক। কোথায় যেতে হবে ট্যাক্সিওয়ালাকে বলে দেওয়ার পরেই ছবির খাম থেকে ছবিগুলো বার করেছিল। খান-দশেক এনলার্জড ফোটোগ্রাফ। মৃত দুই সাহেব আর এক মেমের ছবিগুলো বিভিন্ন দিক থেকে তোলা হয়েছে। পেশাদার ক্যামেরাম্যানের তোলা ছবি। প্রতিটি ছবিই স্পষ্ট। বিচ্ছিরি ভাবে মাথা থ্যাঁতলানো সাহেবের ছবিটা বীভৎস। এই মৃতদেহটা কার  এখনও অশনাক্ত রয়ে গেছে। বাকি দুই সাহেব-মেমকে শনাক্ত করা গেছে। কিন্তু এই তিনটে খুনের কারণ এখনও জানা যায়নি। খুনি বা খুনিরা আজও আড়ালে। প্রতিটি ছবিই আর একবার খুব মনোযোগের সঙ্গে দেখার পরে ওগুলো খামের মধ্যে ঢুকিয়ে রেখেছিল কৌশিক। 

 বাড়িতে ফিরেই ছুটেছিল ওর তথ্য-প্রযুক্তির ঘরে। রনির ই-মেল এসে গিয়েছিল। চিঠির একটা প্রিন্ট-আউট নিয়ে এল ও। তার পর চিঠিটা খুঁটিয়ে-খুঁটিয়ে পড়ল বেশ কয়েক বার। পড়ার পরে চিঠি হাতে নিয়ে ঘরের মধ্যে পায়চারি করল অনেকক্ষণ ধরে। 

 এই ভাবে পায়চারি করার অর্থ-টা ওর প্রবীণ সহকারী মুখার্জিবাবু খুব ভাল করেই জানেন। রহস্য সমাধানের অর্থ একটা বিশেষ পর্যায়ে পৌঁছে গেলে এই রকম পায়চারি শুরু হয়ে যায় গোয়েন্দার। মুখে তখন কোনও কথা থাকে না, কানে কোনও কথাও ঢোকে না, নিঃশব্দ পায়চারি বেশ কিছুক্ষণ ধরে চলতেই থাকে। 

 আরও কিছুক্ষণ হয়তো পায়চারি চলত, কিন্তু হঠাৎ হাতঘড়ির দিকে তাকিয়ে থমকে গিয়েছিল গোয়েন্দা। তার পরেই লম্বা পায়ে ফ্ল্যাট থেকে বেরিয়ে এসে তালা লাগিয়েছিল দরজায়। তরতর করে সিঁড়ি ভেঙে নীচে নেমে আবার একটা ট্যাক্সিতে উঠে বসেছিল। 

 বাড়ি থেকে অফিস খুব একটা দূরের পথ নয়। রাস্তাঘাট ফাঁকাই ছিল, অল্প সময়ের মধ্যে পৌঁছে গিয়েছিল অফিসে। দরজায় স্প্রিং-লক লাগানো, বাইরে থেকে টানলেই তালা পড়ে যায় দরজায়। দুটো ল্যাচ-কির একটা থাকে মুখার্জিবাবুর কাছে, অন্যটা গোয়েন্দার ওয়ালেটে। 

 অফিস-ঘরের দরজা বন্ধ। এই দরজা টেনে দেওয়ার কাজটা করেছে হয় পুলিশ, নয় বাড়িওয়ালা। চাবি লাগিয়ে দরজা খুলে অফিস-ঘরে ঢুকল গোয়েন্দা। ঢুকেই আলো জ্বেলে সতর্ক চোখে তাকাল চার দিকে। মুখার্জিবাবুর টেবিলের ওপর অফিসের একটা খাতা খোলা অবস্থায় পড়ে আছে। পাশেই একটা কফির কাপ। বেশ কিছুটা কফি পড়ে আছে কাপে। চেয়ারটা টেবিল থেকে হাত তিনেক দূরে। ঘরের বাকি জিনিসপত্র যেমন ছিল, ঠিক তেমনি আছে। অপহরণকারীদের উদ্দেশ্য খুব স্পষ্ট, মুখার্জিবাবুকে ওরা ধরে নিয়ে যাওয়ার জন্যেই হানা দিয়েছিল এখানে। 

 এই এলাকায় ছোট-বড় মিলিয়ে অফিস আছে বেশ কয়েকটা। সকাল নটা সাড়ে-নটা থেকেই পথে-ঘাটে লোক চলাচল বেড়ে যায়, ওদিকে কিন্তু সন্ধে ছটার পরে রাস্তা ফাঁকাই। তখন পথচারী বলতে স্থানীয় বাসিন্দারা, তাদের সংখ্যা খুব একটা বেশি নয়। 

 কৌশিকের চেয়ারের পাশেই একটা কাবার্ড। জরুরি প্রয়োজনের জন্যে কিছু টাকা রাখা থাকে ওখানে। টেনে দেখল কাবার্ডে তালা লাগানোই আছে। দৃষ্টি ধারালো করে গোটা ঘর আর একবার পরীক্ষা করে নিল গোয়েন্দা। তার পর অফিস থেকে বেরিয়ে ওদিকের স্টেশনারি দোকান থেকে একটা চকোলেট স্ল্যাব কিনে পকেটে পুরে রাস্তার বাঁকের পাশে কফি-শপে গিয়ে হাজির হল। কফির দোকানের মালিক দক্ষিণী। কৌশিকের চেনা। হেসে বলল, ‘‘গুড আফটারনুন স্যার। খবর বালু? আল’স ওয়েল?’’ 

 হেসে জবাব দিল কৌশিক, ‘‘গুড আফটারনুন। খবর ভাল। অল’স ওয়েল। আপনি ভাল আছেন?’’ 

 দু দিকে মাথা নাড়লেন দক্ষিণী ভদ্রলোক। ‘বালু আছি।’ 

 ‘একটা কফি পাঠাতে হবে আমার অফিসে। আর ওখানে আপনাদের একটা কাপ পড়ে আছে। তাড়াতাড়ি পাঠাবেন, আমি একটু পরেই বেরিয়ে যাব।’ 

 ‘ও. কে স্যার।’ 

 মিনিট-পাঁচেকের মধ্যেই এক কাপ কফি নিয়ে কৌশিকের অফিসে পৌঁছে গেল কফি-শপের ওই ছোকরা বেয়ারা। ছেলেটাকে ও চেনে, কিন্তু এর নাম যে রাজু তা জানত না। 

 ছেলেটা বাঙালি। কফি-শপের ছোকরা বেয়ারা বলতে এই একজনই, কিন্তু এর নামই রাজু তো? নিশ্চিত হওয়ার জন্যে স্নেহমাখানো হাসি ফুটিয়ে তুলে কৌশিক বলল, ‘কফি ভাল করে বানিয়েছ তো রাজু?’ 

 একপাশে অল্প একটু মাথা কাত করল ছেলেটা। 

 কফিতে ছোট্ট একটা চুমুক মেরে কৌশিক বলল, ‘বাহ্‌! সত্যিই ভাল হয়েছে। দাঁড়া, তোকে একটা জিনিস দিই। আমাকে একজন দিয়েছে, কিন্তু আমি তো এ সব খাই না। তুই নে।’ 

 পকেট থেকে সুদৃশ্য মোড়কে ভরা চকোলেট-স্ল্যাবটা এগিয়ে দিল ছেলেটার দিকে। এমন একটা উপহার পাওয়ার কথা ও বোধহয় কল্পনাও করতে পারেনি কখনও। চোখ চকচক করছিল, কিন্তু হাত বাড়াবার সাহস পাচ্ছিল না। 

 ‘নে ধর, নাকি তুইও চকোলেট খাস না?’ 

 কথার শেষ অংশটা কানে যাওয়ার জন্যেই বোধহয় তাড়াতাড়ি হাত বাড়িয়ে চকোলেটটা নিয়ে নিয়েছিল ছেলেটা। 

 ‘তোর দেশ কোথায় রে রাজু?’ 

 ‘মালদা।’ 

 ‘মালদায় খুব আম হয়, না?’ 

 ‘হ্যাঁ।’ 

 ‘তুই আম খেতে ভালবাসিস?’ 

 একই সঙ্গে বোধহয় আম আর দেশের স্মৃতি জেগে উঠেছিল ছেলেটার মনে। লাজুক মুখে হেসে মাথা নাড়াল একটুখানি। 

 ‘তোর ভাল নাম কী রে রাজু?’ 

 ‘রাজেন।’ 

 ‘বাহ্‌! ভারী সুন্দর নাম তো। তা রাজেন, তোদের দোকানের একটা কাপ পড়ে আছে তো আমাদের অফিসে। নিয়ে যাসনি কেন?’ 

 ‘নিতে তো এসেছিলাম ।’ 

 ‘নিলি না কেন?’ 

 ‘অফিস তো বন্ধ হয়ে গিয়েছিল তখন।’ 

 ‘ও, তাও তো বটে। মুখার্জিবাবুর কাছ থেকে কফির দাম নিয়েছিস?’ 

 ‘না, ওকে তো তারা নিয়ে গেল।’ 

 ‘কারা?’ 

 ‘ওই লোকদুটো।’ 

 ‘তুই দেখেছিস পাজি লোকদুটোকে? তা হলে তো একজনের হাতে পিস্তলও দেখেছিস। দেখিসনি?’ 

 উত্তেজিত মুখে রাজু বলল, ‘মেশিনটা কাকুর বগলের নীচের দিকে ঠেকিয়ে রেখেছিল।’ 

 ‘তাই! তুই চেঁচিয়ে উঠলি না কেন? চেঁচালে ওরা মুখার্জিবাবুকে ধরে নিয়ে যেতে পারত না।’ 

 ‘চেঁচিয়েছিলাম। একটু দেরি হয়ে গিয়েছিল আমার। ওরা তখন কাকুকে ট্যাক্সিতে তুলে নিয়ে পালাচ্ছিল ।’ 

 ‘ইশ্‌! কী সাঙ্ঘাতিক ব্যাপার! লোকদুটোকে দেখতে কেমন রে রাজু?’ 

 প্রশ্ন শুনে হঠাৎই এক টুকরো কাঠের মতো হয়ে গিয়েছিল ছেলেটা। খসখসে গলায় বলল, ‘আমি জানি না। আমি ওদের ভাল করে দেখিনি।’ 

 কৌশিক পরিষ্কার বুঝতে পারল অবনীদা ধমকেধামকে এই প্রশ্নটাই বেশ কয়েকবার করেছে রাজুকে। প্রশ্নটা এখন অন্য কারও মুখে শুনলেও প্রকাণ্ড চেহারার পুলিশ অফিসারের চেহারাটা ঠিক ভেসে উঠবে ওর চোখের সামনে। 

 কয়েক মুহূর্ত চুপ করে থাকার পরে কেমন যেন সহানুভূতি জানাবার গলায় কৌশিক বলল, ‘রাস্তাঘাটে সব সময় তো কত লোক দেখে থাকি আমরা, সবার চেহারা কি আমাদের আর মনে থাকে! তুই তো তবু অনেকটা মনে রেখেছিস। একটু দাঁড়া, আমার আর মুখার্জিবাবুর  দুটো কাপই তুই নিয়ে যাবি একসঙ্গে।’ 

 কফির কাপে দু-তিনটে চুমুক দিল কৌশিক, তার পর হঠাৎই জিজ্ঞেস করে বসল, ‘মুখে একগাদা দাড়িগোঁফ  ওই লোকটাই কি মুখার্জিবাবুর গায়ে মেশিন ঠেকিয়েছিল?’ 

 প্রশ্নের ধাক্কাতেই রাজু বলে ফেলল, ‘না-না, টাকমাথা লোকটা।’ 

 ‘আর দাড়িগোঁফওয়ালাটা?’ 

 ‘একটা হাত ধরে রেখেছিল কাকুর।’ 

 কফি এর মধ্যে ঠাণ্ডা হয়ে গিয়েছিল খানিকটা। বড় এক চুমুকে অনেকটা কফি গলার মধ্যে নামিয়ে দিয়ে কৌশিক বলল, ‘নিয়ে যা এবার তোর কাপ। আর এই নে দুটো কফির দাম।’ 

 রাজু কফির দাম পকেটে ঢুকিয়ে কাপদুটো নিয়ে বেরিয়ে গেল। 

 ও চলে যাওয়ার পরেই কয়েক মুহূর্ত চোখ বন্ধ করে বসে পরবর্তী কার্যসূচি ঠিক করে নিয়েছিল গোয়েন্দা। তার পর হাতঘড়ির দিকে একবার তাকিয়েই উঠে পড়ে অফিস-ঘরের দরজা বন্ধ করে হাঁটা দিয়েছিল রাস্তায়। একটা ফাঁকা মিনিবাস আসছিল, হাত তুলে সেটাকে দাঁড় করিয়ে উঠে পড়েছিল ও। 

 শেষ দুপুরের রাস্তায় ভিড় ছিল না তেমন, অল্প সময়ের মধ্যেই বেলেঘাটায় পৌঁছে গিয়েছিল। মিনিবাস থেকে একটা স্টপে নেমে পাশের বস্তির মধ্যে ঢুকে পড়েছিল গোয়েন্দা। সাপের মতো অাঁকাবাঁকা গলি। কর্পোরেশনের একটা জলের কলের সামনে নানা আকারের বালতি অার হাঁড়ির লাইন। জল এখনও আসেনি কলে, তবে আসার সময় হয়ে গেছে। লাইনের পাশে বস্তির মেয়ে-বউদের ছোট একটা লাইন। 

 গলির তিনটে বাঁক ঘোরার পরে একটা ঘরের সামনে দাঁড়িয়ে দরজার কড়া নাড়ল কৌশিক। দরজা খুলল রোগা, কালো, মাঝবয়সী নিরীহ চেহারার একটা লোক। তারপর গোয়েন্দাকে দেখেই বলে উঠল, ‘আসুন-আসুন, ভেতরে আসুন।’ 

 ছোট্ট একটা ঘর। ঘরের অর্ধেকের বেশি জুড়ে আছে খাট। ধারে একটা কাঠের চেয়ার। চেয়ারটা টেনে এনে গৃহস্বামী আপ্যায়নের ভঙ্গিতে অতিথির দিকে তাকিয়ে বলল, ‘এখানে বসুন স্যার।’ 

 কৌশিক জিজ্ঞেস করল, ‘কেমন আছ গগন?’ 

 ‘এই আছি স্যার, আপনি?’ 

 ‘এক রকম। এই সময় তোমাকে পাব আশা করিনি।’ 

 ‘ছিলাম না তো স্যার। ঘণ্টাখানেক আগে ফিরেছি। একটু চা খাবেন তো?’ 

 ‘না-না, খানিক আগেই কফি খেয়েছি। তোমার কাছে একটা কাজে এসেছি গগন।’ 

 কাজ ছাড়া ইনফরমার গগন বেরার কাছে ব্যস্ত প্রাইভেট ইনভেস্টিগেটর কৌশিক মিত্র কখনওই আসে না। গগন এটা খুব ভাল করেই জানে। সুতরাং কথার উত্তরে বিনীত একটা হাসি ফুটিয়ে তুলেছিল ঠোঁটে। 

 গোয়েন্দা চেয়ারে বসার পরে ইনফরমার খাটের তলা থেকে মোড়া টেনে নিয়ে বসল। 

 চার দিকে একবার চোখ ঘুরিয়ে নিয়ে গোয়েন্দা নিচু গলায় বলল, ‘দু-তিনবার তুমি আমাকে দারুণ সাহায্য করেছ গগন। তোমার সাহায্য না পেলে ওই কাজগুলো কিছুতেই আমি শেষ করতে পারতাম না।’ 

 অপরাধীদের সম্পর্কে নানা পাকা খবর পুলিশ-মহলকে জোগান দেওয়ার ব্যাপারে গগনের দারুণ সুনাম। ও সেটা নিজেও জানে, কিন্তু এখন বিনীত ভাবে প্রতিবাদ জানাবার ভঙ্গিতে বলল, ‘কী যে বলেন স্যার! কী করতে হবে আপনারা বলে দেন, আমরা করি। ব্যস, এর বেশি আর কিছুই নয়।’ 

 হাতঘড়ির দিকে একবার তাকিয়ে নিয়েছিল গোয়েন্দা। ‘তুমি তো এই এলাকার খুব পুরনো লোক। কাছাকাছি জায়গাগুলোও তোমার খুব জানাশোনা। আমাকে একটা কাজ করে দিতে হবে। হাতে কিন্তু আমাদের একেবারেই সময় নেই।’ 

 ‘কী কাজ স্যার?’ 

 গলা আরও একটু নীচে নামিয়ে গোয়েন্দা প্রশ্ন করল, ‘তুমি ভোলা আর পচনকে চেনো?’ 

 মাথা একপাশে সামান্য কাত করে জবাব দিল গগন, ‘‘চিনি স্যার। ওরা আগে ড্রাগের চোরাচালান করত, এখন শুনেছি অন্য কারবারে নেমেছে। এই তো ক’দিন আগে পুলিশ ওদের ধরেছিল, কিন্তু তেমন প্রমাণ জোগাড় করতে পারেনি বলে ছেড়ে দিয়েছে।’ 

 উত্তর শুনে খুশি হয়ে গোয়েন্দা বলল, ‘বাহ্‌! তোমার খবর দেখছি একেবারে আপ-টু-ডেট। ঠিকই বলেছ তুমি। ওরা এখন শুনেছি অন্য জিনিসের চোরাচালানে নেমেছে। কী মাল, কোত্থেকে তোলে, কোথায় চালান দেয়  এই খবরগুলো জোগাড় করতে হবে তোমাকে। আমি একটা ঠিকানা দিয়ে দিচ্ছি তোমাকে  প্রিন্সেপ ষ্ট্রিটের একটা দোকানের ঠিকানা, মনে হয় মালপত্তর চালান যাওয়ার এটা জায়গা। যত তাড়াতাড়ি সম্ভব খবর চাই আমার।’ 

 পকেট থেকে একটা কাগজের টুকরো বার করল গোয়েন্দা। ‘প্রিন্সেপ ষ্ট্রিটের দোকানের নাম-ঠিকানা এই কাগজে লেখা আছে। নীচের মোবাইল ফোনের নম্বরে আমাকে কাল সারা দিন পাবে। পরশু থেকে খবর দেওয়ার সময় সকাল ছটা থেকে সাতটা, ওদিকে রাত এগারোটা থেকে বারোটা। খুব সম্ভবত কাল বিকেলে আমি কলকাতা ছাড়ব, ফিরতে-ফিরতে হয়তো পাঁচ-সাতটা দিন লেগে যাবে। ফেরার পরে আমিই তোমার সঙ্গে যোগাযোগ করে নেব। তার পরে ফোনের দরকার হলে বাড়িতে কিংবা অফিসে করবে। এই মোবাইলটা কিন্তু আমার নয়।’ 

 সব কথা মনোযোগ দিয়ে শোনার পরে কাগজের টুকরোটা হাতে নিল গগন, তার পর ঠিকানা আর ফোন নাম্বারে চোখ বুলিয়ে ওটা হাতেই রেখে দিল। 

 গোয়েন্দা এ বার উঠে পড়ল। ‘এ বার আমাকে যেতে হবে গগন। যে কাজটা হাতে নিয়েছি সেটা এখন মাঝপথে, জানি না কোথায় গিয়ে থামবে। তোমাকে কিন্তু খোঁজখবর নেওয়া এখনই শুরু করে দিতে হবে। হাতে কিন্তু একেবারেই সময় নেই।’ 

 পকেট থেকে পাঁচশো টাকার একটা নোট বার করে গগনের দিকে এগিয়ে দিল গোয়েন্দা। ‘এটা রেখে দাও।’ 

 দু দিকে হাত নেড়ে গগন বলল, ‘এখন থাক স্যার, পরে দেবেন।’ 

 ‘পরে তো দেবই। কিন্তু এটা তোমার এখন লাগবে। খবর নেওয়ার জন্যে ছোটাছুটি করতে হবে পাঁচ জায়গায়। পিছু নেওয়ার জন্যে গাড়িঘোড়ার খরচা আছে। এমনও হতে পারে, পিছু নিতে গিয়ে লোকাল ট্রেনে চেপে কোথাও যেতে হল তোমাকে।’ 

 গগন এবার আর আপত্তি করল না, হাত বাড়িয়ে নিয়ে নিল টাকাটা। 

 ওখান থেকে বেরিয়ে আর একবার হাতঘড়ির দিকে তাকাল গোয়েন্দা, তার পর লম্বা পায়ে ফেরার পথ ধরল। 

 কর্পোরেশনের কলে বিকেলের জল এসে গিয়েছে। কলের সামনে বালতি-হাঁড়ির একটা লাইন নড়ছে। পাশের মেয়ে-বউরা গল্প করছে উঁচু গলায়। দ্রুত পায়ে ওদের পেরিয়ে যাওয়ার পরেই মুখার্জিবাবুর কথা মনে পড়ে গেল কৌশিকের। মানুষটি একটানা অনর্গল গল্প করে যেতে পারেন। কোনও কিছুর বিবরণ দিতে গেলে বোধহয় দাঁড়ি, কমাও বাদ দেন না। অবনীদার হয়ে নজরদারি করতে গিয়ে যা-যা ঘটেছে, সব কিছুরই খুঁটিনাটি বর্ণনা দিয়েছেন। ঠিকানাপত্তরও দিয়ে দিয়েছেন যেখানে যা পেয়েছেন। প্রিন্সেপ ষ্ট্রিটের ওই ঠিকানা মুখার্জিবাবুরই সংগ্রহ। কিন্তু কেমন আছেন এখন উনি? ভাল তো! 

 মানুষটির জন্যে একটু উদ্বিগ্ন বোধ করছিল কৌশিক। বড় রকমের কোনও দুর্ঘটনা ঘটার কথা নয়। কিন্তু শুধুমাত্র অনুমানের ওপর নির্ভর করে নিশ্চিন্ত হওয়া যায় না। উদ্বেগ হঠাৎই একটু বেড়ে যাওয়ার জন্যেই বুঝি হাঁটার গতি কিছুটা বেড়ে গিয়েছিল গোয়েন্দার। 

 বড় রাস্তায় পৌঁছবার একটু পরেই একটা ট্যাক্সি পেয়ে গিয়েছিল। ট্যাক্সি নিয়ে ফিরে এসেছিল নিজের ফ্ল্যাটে। ফ্ল্যাটে ঢুকেই গেল ওর তথ্য-প্রযুক্তির ঘরে। ব্রিটিশ ডেপুটি হাই-কমিশনারের অফিস থেকে রিচার্ড ডেভিসের অ্যাভেলেবল বায়ো-ডেটা এসে গিয়েছে ফ্যাক্সে। 

 ঝুঁকে পড়ে ফ্যাক্সে দ্রুত চোখ বুলিয়ে নিয়ে টান হয়ে দাঁড়াল গোয়েন্দা। তার পর ওটা হাতে নিয়ে খুঁটিয়ে আরও দু-তিনবার পড়ার পরে পায়চারি শুরু করে দিয়েছিল ঘরের মধ্যে। 

 কাজ এগোচ্ছে, দ্রুত এগোচ্ছে; কিন্তু আর ঠিক কতটা এগোতে হবে  এই মুহূর্তে আন্দাজ করা কঠিন। 

 ড্রয়ারের মধ্যে রনির ই-মেল রেখেছে, সেই ই-মেলের সঙ্গে ফ্যাক্সটা পিন করে ড্রয়ারে চাবি লাগিয়ে টেলিফোন ডাইরেক্টরি নিয়ে বসল কৌশিক। এ বার ওঁর দরকার সায়ন্তন চক্রবর্তীকে। 

 যাকে বলে তরুণ শিল্পোদ্যোগী  সায়ন্তন ঠিক তাই। ছোট একটা কারখানায় লেদার শেভিং ব্লেড বানায়। ভারতের নানা জায়গায় পাঠায় সেগুলো, তবে কলকাতার মধ্যে ওর ব্যবসার সব চাইতে বড় জায়গা ট্যাংরা। ওখানকার অনেক ট্যানার ওর নিয়মিত খদ্দের। কাঁচা চামড়াকে পাকা বানাতে গেলে ওর ব্লেড নাকি অব্যর্থ। 

 বছর তিনেক আগে একটা কাজের সুবাদে বেশ কয়েক বার ওর সঙ্গে যোগাযোগ হয়েছিল কৌশিকের। মোটামুটি কাছাকাছি বয়সের ওরা, তার ফলে অল্প সময়ের মধ্যেই বেশ বন্ধুতা গড়ে উঠেছিল ওদের মধ্যে। তরুণ এবং সফল শিল্পোদ্যোগীরা একটু বোধহয় বেশি মাত্রায় জীবনীশক্তিসম্পন্ন হয়, অল্প সময়ের মধ্যে সম্পর্ক কাছাকাছি আসার পেছনে সেটাও একটা বড় কারণ। তার পর যা হয়, তাই হয়েছে। দু-ধরনের কাজে ব্যস্ত দুজন মানুষ ছিটকে পড়েছে দুদিকে। 

 টেলিফোন ডাইরেকটরির পাতা ওলটাতে ওলটাতে বছর তিন আগের অনেক ঘটনার কথা মনে পড়ে যাচ্ছিল কৌশিকের। 

 এই তো সায়ন্তনের ফোন নম্বর। নম্বরের লাগোয়া ঠিকানাটা দেখে নিশ্চিত হল কৌশিক। 

 ডায়াল করে পেয়েও গেল সায়ন্তনকে। কিন্তু ব্যবসার সূত্রে হাজারটা লোকের সঙ্গে জড়ানো শিল্পোদ্যোগীর কয়েকটা মুহূর্ত লেগে গিয়েছিল কৌশিককে চিনে উঠতে, তার পরেই উচ্ছ্বসিত হয়ে বলে উঠেছিল, ‘দোষ মশাই আপনার। সেই যে ফোন করব বলে গা ঢাকা দিলেন, তার পর একেবারেই বেপাত্তা। নিজেকে অচেনা তো আপনি বানিয়েছেন। বুঝতে পারছি, কাজের ব্যাপারে নানা জায়গায় আপনাকে ছোটাছুটি করতে হয়। এনি ওয়ে, এতকাল বাদে ফোন করেছেন  এটাই আমার পরম সৌভাগ্য। বলুন, কী করতে পারি আপনার জন্যে?’ 

 হেসে উঠে কৌশিক বলল, ‘কী আবার করবেন? কিচ্ছু না। অ্যাদ্দিন পরে আপনাকে ফোন করেই পেয়ে গেলাম  এটাই আমার ভাল লাগছে। আসলে ব্যাপারটা কী জানেন? আজকের সন্ধেটা আচমকা ফ্রি হয়ে গিয়েছি। তা ভাবলাম, তরুণ শিল্পোদ্যোগীকে একটা ফোন করা যাক ।’ 

 টেলিফোনে লাফিয়ে ওঠার ব্যাপারটা গলা শুনে আন্দাজ করা যায় খানিকটা। ঠিক যেন লাফিয়ে উঠে সায়ন্তন বলল, ‘সত্যিই আপনি ফ্রি! তা হলে কাইণ্ডলি বাড়ি থেকে এক্ষুনি বেরিয়ে পড়ে একটা ট্যাক্সি নিয়ে সোজা চলে আসুন আমার কারখানায়।’ 

 ‘আপনিও কি ফ্রি?’ 

 ‘হ্যাঁ, এ রকম ফ্রি আমি কলকাতায় থাকলে প্রায় প্রতি সন্ধেবেলাতেই। আপনার বোধহয় খেয়াল নেই, আমাকে রোজ সন্ধেবেলায় একবার ছুটতে হয় ট্যাংরাতে। কাজ কিন্তু খুব কম সময়ের। গাড়ির ডিকিতে কিছু মালপত্তর থাকে, আমার ড্রাইভারই ওগুলো নামিয়ে দেয় আমাদের এজেন্টের কাছে। ব্যস, তার পরেই আই অ্যাম এ ফ্রি ম্যান। ওখানে আড্ডা মারার কতগুলো ভাল জায়গা আছে। সত্যিকারের ভাল ফুড আর ড্রিংকস পাওয়া যায়।’ 

 ‘হ্যাঁ শুনেছি, ট্যাংরায় এখন বেশ কয়েকটা ভাল খাওয়ার জায়গা হয়েছে।’ 

 ‘আপনাকে আমি একটা এক্সক্লুসিভ জায়গায় নিয়ে যাব। ট্যাংরা আমার সেকেণ্ড পাড়া বলতে পারেন। আপনাকে রাত্তিরে বাড়ি পৌঁছে দেওয়ার দায়িত্বও আমার। প্লিজ চলে আসুন।’ 

 ‘ঠিক আছে, আসছি’ বলে লাইন কেটে দিয়েই আর একটা নম্বরে ডায়াল করল কৌশিক। এই নম্বরটা ডি সি ডি ডি ওয়ানের ডিরেক্ট লাইন। আত্মপরিচয় দিয়ে কৌশিক বলল, ‘আমি এখন কলকাতায় সন্দীপদা, কাল সন্ধেয় আবার ওখানে ফিরে যেতে পারি। এদিককার খবর কী? নতুন কোনও ডেভেলপমেন্ট 

 এর পর কৌশিককে আর কিছু বলতে হল না। হুঁ-হ্যাঁ করতে করতে ওদিকের কথা বেশ কিছুক্ষণ শোনার পরে বলল, ‘আপনি আছেন বলেই ভরসা পাচ্ছি সন্দীপদা। ঠিক আছে, পরে আবার ফোন করব।’ 

 টেলিফোন নামিয়ে রেখেই মেক-আপ বক্স নিয়ে আয়নার সামনে বসে পড়েছিল গোয়েন্দা। তার পর পাকা হাতে চটপট একটা ফ্রেঞ্চ-কাট দাড়ি বানিয়ে ফেলেছিল থুতনিতে। চোখে লাগিয়েছিল টিন্টেড গ্লাসের পাওয়ারলেস চশমা। আয়নার সামনে মুখ ঘুরিয়ে-ফিরিয়ে কঠিন বিচারকের চোখে নিজের দাড়িগোঁফ দেখে নিয়ে নিশ্চিত হল  যথেষ্ট অচেনা দেখাচ্ছে ওকে। 

 আধ ঘণ্টা বাদে দাড়িওয়ালা কৌশিককে দেখে প্রথমে চিনতে পারেনি সায়ন্তন, তার পর অট্টহাস্য করে বলে উঠল, ‘এইটুকু একটা দাড়ি কিন্তু আপনার চেহারাটাকেই পালটে দিয়েছে। কদ্দিন রেখেছেন দাড়ি?’ 

 লাজুক হাসি হেসে জবাব দিল কৌশিক, ‘মাস-ছয়েক।’ 

 ‘বেশ লাগছে কিন্তু আপনাকে। চলুন, এবার তা হলে যাওয়া যাক।’ 

 একটু বাদেই ওদের নিয়ে গাড়ি ছুটেছিল ট্যাংরার দিকে। 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010108_rajya.utf8</DOCNO>
<TEXT>


খুনই হয়েছে গড়বেতায়, মানল পুলিশ বুদ্ধ সিবিআই তদন্তের দাবি উড়িয়ে দিলেন এই জঙ্গলমহলে লাশ গায়েব রাজনীতিরই অঙ্গ পাশে কংগ্রেস, কেন্দ্রকে চাপ

আর ঐক্যই লক্ষ্য মমতার নতুন পথে চলব, বসুর সামনেই জানালেন সুভাষেরা বেহাল গ্রামোন্নয়নের নজির পঃবঙ্গে: সিএজি শৈত্যপ্রবাহ শুরু বাঁকুড়া, বীরভূম আর পুরুলিয়াতেও উন্নয়ন, গবেষণার টাকায় বেতন উঃবঙ্গবিশ্ববিদ্যালয়ে চোরাই কাঠ উদ্ধার রাজ্যে চক্ষু ও দেহদান বেড়েছে দ্বিগুণেরও বেশি তৃণমূল-সিপিএমসংঘর্ষ নলকূপে বসানো যেন্ত্রর দৌলতে চাঁদা দিয়ে আর্সেনিক-মুক্ত জল পাচ্ছে গ্রাম বারুইপুরের দুটি ডাকঘরে প্রায় ৭০ লক্ষ টাকা তছরুপের হদিস স্বাস্থ্যকর্মী, অফিসারদের সমালোচনায় মন্ত্রী তালার উপরে তালা, প্রতীকী প্রতিবাদ মহকুমা শাসকের মশানজোড়ে তালা খোলেনি, বীরভূমে বোরো চাষ সঙ্কটে ফের পুলিশের দাবি, ধৃত ২ বাসডাকাত রাজবাড়িতে বুদ্ধদেব কামারকুণ্ডুতে বন্‌ধ


</TEXT>
</DOC>
<DOC>
<DOCNO>1010713_13cal5a.utf8</DOCNO>
<TEXT>
 ২৮ আষাঢ় ১৪০৮ শুক্রবার ১৩ জুলাই ২০০১

দেহ নিয়ে দীর্ঘ মিছিলের পরে শেষকৃত্য শৈলেনের স্টাফ রিপোর্টার 

আলিমুদ্দিন ষ্ট্রিটে সি পি এমের সদর দফতরে শৈলেন দাশগুপ্তকে শেষ শ্রদ্ধা জানাচ্ছেন দেলের শীর্ষস্থানীয় নেতারা। ছবি: সুদীপ আচার্য। অসংখ্য মানুষ বামফ্রন্টের চেয়ারম্যান শৈলেন দাশগুপ্তের শেষ যাত্রায় সামিল হলেন। অর্থমন্ত্রী অসীম দাশগুপ্ত, বিমান বসু, সীতারাম ইয়েচুরি, রাজ্য মন্ত্রিসভার বহু সদস্য এবং সি পি এমের পলিটব্যুরোর সদস্যেরা আলিমুদ্দিন ষ্ট্রিট থেকে কেওড়াতলা শ্মশান পর্যন্ত শোকমিছিলে হাঁটলেন। ছিলেন মুখ্যমন্ত্রী বুদ্ধদেব ভট্টাচার্যও। প্রাক্তন মুখ্যমন্ত্রী জ্যোতি বসু শ্রদ্ধা জানিয়ে স্মৃতিচারণ করতে গিয়ে বলেন, ‘‘শৈলেনবাবু যে-ভাবে দলের একেবারে নিচু তলা থেকে উঠে এসে বামফ্রন্টের চেয়ারম্যান হয়েছিলেন, তা বিরল।’’ সি পি এম এবং শরিক দলের নেতাদের প্রত্যেকের মতেই, রাজনীতির আঙিনা থেকে এক জন ভাল মানুষ চলে গেলেন। বামফ্রন্টের পরবর্তী চেয়ারম্যান কে হবেন, তা ঠিক করতে বৈঠক ডাকা হচ্ছে। 

এ দিন সকালে পিস হাভেন থেকে মরদেহ নিয়ে বিভিন্ন রাস্তা পরিক্রমা করে তা পৌঁছয় শৈলেনবাবুর বাসগৃহ লক্ষ্মীনারায়ণ কলোনিতে। সেখান থেকে মরদেহ নিয়ে যাওয়া হয় আলিমুদ্দিন ষ্ট্রিটের পার্টি অফিসে। সকাল থেকেই শৈলেনবাবুকে শেষ দেখা দেখার জন্য ভিড় ছিল সেখানে। দূরের জেলা থেকেও দলের কর্মীরা এসেছিলেন। বেলা ৩টে নাগাদ মরদেহ নিয়ে শুরু হয় শোকমিছিল। সমাজের সর্বস্তরের মানুষ সেই মিছিলে সামিল হন। মাইকে বাজছিল আন্তর্জাতিক সঙ্গীত। গোটা পথে মানুষের মুখে সেই গান। দলের হাজার হাজার কর্মী ও সমর্থকের হাতে শৈলেনবাবুর মুখাবয়বের পোস্টার। আচার্য জগদীশচন্দ্র বসু রোড থেকে রাসবিহারী রোড হয়ে বিকাল ৫টা নাগাদ মরদেহ পৌঁছয় কেওড়াতলা শ্মশানে। 

শৈলেনবাবুর মরদেহ রাখা হয়েছিল লালা কাপড়ে ঢাকা একটি শববাহী গাড়িতে। শোকমিছিলে সবার সামনে লালা পতাকাবাহী ৮১ জন স্বেচ্ছাসেবক। তার পরে সি পি এমের কেন্দ্রীয় নেতৃত্ব। রামচন্দ্রন পিল্লাই থেকে অনিল বিশ্বাস সকলেই ছিলেন। পিছনে বামফ্রন্টের শরিক দলের প্রবীণ নেতা অশোক ঘোষ, সুনীল সেনগুপ্ত, মঞ্জু মজুমদার প্রমুখ। ছিলেন শৈলেনবাবুর পুত্র, পুত্রবধূ ও নাতনি। শ্মশানে যান ৯২ বছরের বর্ষীয়ান নেতা প্রসাদ রাও-ও। কেওড়াতলা শ্মশানের বৈদ্যুতিক চুল্লিতে মরদেহ তুলে দেওয়ার পরে দাহকার্য সম্পূর্ণ না-হওয়া পর্যন্ত ছিলেন অনিলবাবু, নিরুপম সেন, সুভাষ চক্রবর্তী, প্রকাশ কারাত প্রমুখ। 

সকালেই মেয়র সুব্রত মুখোপাধ্যায়, কংগ্রেসের সোমেন মিত্র, বি জে পি-র অসীম ঘোষ প্রমুখ আলিমুদ্দিন ষ্ট্রিটে গিয়ে প্রয়াতকে শ্রদ্ধা জানান। 


</TEXT>
</DOC>
<DOC>
<DOCNO>1010113_weather.utf8</DOCNO>
<TEXT>
 ২৯ পৌষ ১৪০৭ শনিবার ১৩ জানুয়ারি ২০০১

আবহাওয়া পূর্বাভাস: শনিবার প্রধানত পরিষ্কার আকাশ। সর্বনিম্ন তাপমাত্রা ১২ ডিগ্রি সেলসিয়াসের কাছাকাছি থাকবে। 

তাপমাত্রা: শুক্রবারের সর্বোচ্চ ২৪.৯ (-২) এবং সর্বনিম্ন ১০.৭ (-৩) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৮৬ শতাংশ এবং ন্যূনতম ৩৫ শতাংশ। 

বৃষ্টি: হয়নি। 

জোয়ার: বেলা ১২টা ৫৯ মিনিট এবং রাত্রি ১২টা ১৫ মিনিট। 

ভাটা: ভোর ৩টা ৫২ মিনিট এবং বেলা ৪টা ১০ মিনিট। 

সূর্য: উদয় ৬টা ২৪ মিনিট এবং অস্ত ৫টা ৬ মিনিট। 


</TEXT>
</DOC>
<DOC>
<DOCNO>1010306_classified.utf8</DOCNO>
<TEXT>


২২ ফাল্গুন ১৪০৭ মঙ্গলবার ৬ মার্চ ২০০১

পাত্রী পাত্র চাই চাই

সম্পত্তি


</TEXT>
</DOC>
<DOC>
<DOCNO>1010108_panjika.utf8</DOCNO>
<TEXT>
 ২৪ পৌষ ১৪০৭ সোমবার ৮ জানুয়ারি ২০০১

দিনপঞ্জিকা দৃক্‌সিদ্ধ 

সোমবার ২৪ পৌষ ৮ জানুয়ারি। 

ত্রয়োদশী দিবা ৮-৪৯ পরে চতুর্দশী শেষ রাত্রি ৫-৩০ পর্যন্ত। 

বারবেলা ৭-৪২ থেকে ৯-২ পুনঃ ২-২৩ থেকে ৩-৪৩। 

অমৃতযোগ দিবা ৯-১২ থেকে ১১-২১। রাত্রি ৭-৪২ থেকে ১০-২ পুনঃ ২-৪৮ থেকে ৩-৪১। 

ব্রহ্মানন্দ কেশবচন্দ্র সেনের (১১৭ তম) তিরোভাব দিবস। 

স্বামী প্রণবানন্দ মহারাজের তিরোভাব দিবস । 

অন্য পঞ্জিকা 

২৩ পৌষ। 

ত্রয়োদশী প্রাতঃ ৬-৪৭-২১ পরে চতুর্দশী শেষ রাত্রি ৪-৪৯-০ পর্যন্ত। 

বারবেলা ২-২৩-১২ থেকে ৩-৪৩-৮। 

অমৃতযোগ দিবা ৭-৪৯ মধ্যে পুনঃ ৯-১৪ থেকে ১১-২২। রাত্রি ৭-৪৩ থেকে ১০-২-১৭ পুনঃ ২-৫০ থেকে ৩-৪৩। 

১২ শওয়াল। 


</TEXT>
</DOC>
<DOC>
<DOCNO>1010706_kolpic.utf8</DOCNO>
<TEXT>


 গুরুকুলের আবহে, ঐতিহ্য ও পরম্পরার কথা মাথায় রেখে শিশুদের শাস্ত্রীয় সঙ্গীতে পারদর্শী করে তোলে ‘শ্রুতিনন্দন’। দেশের বিভিন্ন প্রান্ত থেকে শিশুরা এখানে আসে সঙ্গীতের পাঠ নিতে। সংস্থার বাৎসরিক উৎসব উপলক্ষে সাতশো খুদে নেতাজি ইণ্ডোর স্টেডিয়ামে খেয়াল, তারানা, ভজন, ঠুংরি পরিবেশন করল। বৃহস্পতিবার, গুরুপূর্ণিমার দিনটিতে এই সুরমুধর অর্ঘ্য উপস্থাপনা ও পরিবেশনার দায়িত্বে ছিলেন পণ্ডিত অজয় চক্রবর্তী, সহধর্মিনী চন্দনা ও তাঁদের সুকণ্ঠী কন্যা কৌশিকী (ডান দিকে)।  অশোক মজুমদার 


</TEXT>
</DOC>
<DOC>
<DOCNO>1010109_bidesh.utf8</DOCNO>
<TEXT>


বাজপেয়ীর আহ্বান


</TEXT>
</DOC>
<DOC>
<DOCNO>1010105_31rabidhara.utf8</DOCNO>
<TEXT>
 ১৬ পৌষ ১৪০৭ রবিবার ৩১ ডিসেম্বর ২০০০

 রবিবাসরীয় ধারাবাহিক রহস্য উপন্যাস: ৩৮ জলে দস্যু ডাঙায় বাঘ শেখর বসু 

 ছবি: সুব্রত চৌধুরী গুজরাটি ভদ্রলোকের মাথায় টুপি, চোখে সরু ফ্রেমের গোল চশমা। কৌশিকের ফ্ল্যাটের সামনে দু-এক মুহূর্ত থমকে দাঁড়াবার পরে দ্রুত হাতে দরজার চাবি খুলে ভেতরে ঢুকে পড়েছিলেন। একটু বাদেই ছদ্মবেশের আড়াল থেকে বেরিয়ে এল কৌশিক। তার পর স্বমূর্তিতে ও রাস্তায় বেরিয়ে একটা ট্যাক্সি ধরেছিল। মিনিট- পনেরো বাদে ট্যাক্সি থেমেছিল একটা ট্রাভেল এজেন্সির সামনে। 

 ট্রাভেল এজেন্সির নাম ‘ফ্লাই হাই’। ঝকঝকে-তকতকে সাজানোগোছানো অফিস। কৌশিক সুইং-ডোর ঠেলে অফিসে ঢুকতেই আপ্যায়নের হাসি হেসেছিল এজেন্ট সোহন সিং। কাউন্টারের কাছে ও এগোতেই সিং বলল, ‘আপনার সব ইনফর্মেশন আমি রেডি করে রেখেছি। এই নিন।’ ড্রয়ার খুলে একটা ব্রাউন রঙের খাম কৌশিকের দিকে এগিয়ে দিয়েছিল এজেন্ট। 

 কাউন্টারে জনা-তিনেক বিদেশি ট্যুরিস্ট দাঁড়িয়েছিল, সে দিকে একবার তাকিয়ে নিয়ে কৌশিক বলল, ‘আপনি এখন ব্যস্ত, পরে কথা বলব। চলি এখন।’ 

 সিং হাত নেড়ে বলল, ‘ও. কে, বাই।’ 

 একটু বাদে সন্ধের মুখে গোয়েন্দাপ্রধান সন্দীপ দেবের দফতরে এসে হাজির হয়েছিল কৌশিক। ওকে দেখে ওর সন্দীপদা হেসে বললেন, ‘ভাল সময়ে এসেছ, আমি এক্ষুনি উঠে পড়ছিলাম  চলো।’ 

 বাইরে বেরিয়ে গাড়িতে উঠে উনি বললেন, ‘ওই ক্যুরিয়ার সার্ভিস থেকে প্যাকেটটা আমি সিজ করিয়েছি। কিন্তু এ তো একেবারেই ইনোসেন্ট প্যাকেট। প্যাকেটের মধ্যে আছে একটা কনসাইজ এনসাইক্লোপিডিয়া অব জিওগ্রাফি। ছোটদের উপহার দেওয়ার জন্য বইটা দারুণ। উপহার হিসেবেই দেওয়া হয়েছে অল্পবয়সী একটি ছেলেকে। এই প্যাকেটটাকে তুমি হঠাৎ সন্দেহ করে বসলে কেন?’ 

 মৃদু গলায় উত্তর দিল কৌশিক  ‘না, প্যাকেটটাকে সন্দেহ করিনি। আসলে যে দুজনের কাছে ওটা ছিল, তারাই যথেষ্ট সন্দেহজনক।’ 

 একটু হেসে উঠে গোয়েন্দাপ্রধান বললেন, ‘সন্দেহজনক লোকদেরও মাঝে মধ্যে সাদামাঠা, নির্দোষ কাজ করতে হয়। এই প্যাকেটটাকে ক্যুরিয়ার সার্ভিসের হাতে ওদের তুলে দেওয়া ওই রকম একটা কাজ।’ 

 কৌশিককে এ বার বিব্রত দেখাচ্ছিল কিছুটা। চাপা গলায় বলল, ‘প্যাকেটটা কি আপনার সঙ্গেই আছে, নাকি 

 ‘আছে, ওই তো সিটের পেছনে, মাথার দিকে ।’ 

 কৌশিক একটু নড়েচড়ে বসতেই ওর সন্দীপদা আদেশ দেওয়ার গলায় বললেন, ‘এখন আর দেখার দরকার নেই। আমার বাড়িতে গিয়ে চা-টা খাওয়ার পরে দেখো।’ 

 কথাটা কানে যেতেই নড়াচড়া থামিয়ে গুড বয় হয়ে গিয়েছিল কৌশিক। মৃদু হেসে ওর সন্দীপদা বললেন, ‘তোমার কাজ আর কতটা এগোলো বলো?’ 

 লাজুক হেসে গোয়েন্দা বলল, ‘এগোচ্ছে না থমকে গেছে  শিগগিরই জানতে পারব মনে হয়।’ 

 ‘পরের কথা পরে হবে। এখন পর্যন্ত রেট অব প্রোগ্রেসটা কী?’ 

 গোয়েন্দাপ্রধানের মোবাইল ফোন বেজে ওঠায় কৌশিককে আর উত্তর দেওয়ার মধ্যে যেতে হল না। মোবাইলে খুব নিচু গলায় কথা শুরু করেছিলেন ওর সন্দীপদা, সেই কথা বাড়িতে পৌঁছবার আগে আর থামেনি। 

 বসার ঘরে হাজির হওয়ার একটু বাদেই চা এসে গিয়েছিল। চায়ে চুমুক দিয়ে সন্দীপদা বললেন, ‘নাও, দেখো এ বার তোমার কনসাইজ এনসাইক্লোপিডিয়া অব জিওগ্রাফি। নতুন এডিশনের বই। ভূগোল সম্পর্কে কিছু জানার থাকলে জেনে নিতে পারো।’ 

 গাড়ির ড্রাইভার সাহেবের ব্যাগ, ফাইল আর ক্যুরিয়ার সার্ভিসের প্যাকেট সোফায় পাশের টেবিলে রেখে গিয়েছিল। সন্দীপদার মুখ থেকে কথাটা খসামাত্তর ওই প্যাকেটটা টেনে নিয়েছিল কৌশিক। প্যাকেটের ওপরে লেখা ঠিকানাটা খুঁটিয়ে দেখে নেওয়ার পরে ভূগোলের সংক্ষিপ্ত এনসাইক্লোপিডিয়া টেনে বার করেছিল। শক্ত মলাটের মোটাসোটা, ঝকঝকে বই। মলাটের ওপরে বিশাল এক জলপ্রপাতের ছবি। এটাই বোধহয় নায়েগ্রা। মলাটের নীচের দিকে গোল একটা চাকতির মতো জায়গায় লেখা  ফুললি রিভাইজড অ্যাণ্ড আপডেটেড। 

 বইয়ের প্রথম পাতায় সবুজ কালি দিয়ে বড়-বড় করে লেখা  ‘অল ফর জয়। লাভ, আংকল।’ তার পরেই একটু ছোট হরফে লেখা  ‘মুভ অ্যাজ ফাস্ট অ্যাজ অয়েল-ইঞ্জিন টু স্কোর ৯৫০০ ইন এগজ্যাম অন মন্‌ডে।’ 

 বইটির আর কোনও পাতায় আর কিছু লেখা নেই। যা আছে তা হল ছাপানো হরফ, উজ্জ্বল ছবি, মানচিত্র আর ইউরোপ, এশিয়া, আফ্রিকা, অষ্ট্রেলিয়া ইত্যাদির ভৌগোলিক বৃত্তান্ত। 

 সন্দীপদা বললেন, ‘ক্যুরিয়ার সার্ভিসকে বলা হয়েছে প্যাকেটটা ইনোসেন্ট হলে কাল সকালেই ফেরত দিয়ে দেওয়া হবে। বইটা কিন্তু চমৎকার। ওয়েদার, ক্লাইমেট, ষ্ট্রাকচার অব আর্থ নিয়েও প্রচুর ইনফর্মেশন দেওয়া আছে। এ সব বই ছেলেবেলায় আমাদের হাতে আসেনি। শিলিগুড়ির জয় প্রধান ছোকরা সে দিক থেকে লাকি। সোমবার ছেলেটার কী একটা পরীক্ষা আছে। কাকা চাইছে ও পরীক্ষায় সাড়ে নশো পাক। বোধহয় হাজারের মধ্যে পরীক্ষা। আজকাল নম্বরও ওঠে প্রচুর। আমাদের সময় এটা ছিল না। তখন মাস্টারমশাইদের নম্বর দিতে খুব কষ্ট হত।’ 

 হাসলেন গোয়েন্দাপ্রধান। কৌশিকের মুখেও হাসি ফুটেছিল। বইয়ের পাতা ওলটাতে ওলটাতে ও বলল, ‘সন্দীপদা, এ বইটা আজ আমি একটু নিয়ে যাব। কাল সকালে আপনি বেরুবার আগেই বই আপনার কাছে পৌঁছে যাবে।’ 

 ‘সকালে পেয়ে গেলে কোনও অসুবিধে হবে না। একটা মেল নষ্ট করিয়েছি, পরের মেলে বইটা যাতে ছেলেটার হাতে পৌঁছে যায় সেটা দেখা উচিত আমাদের। বইতে কী লেখা আছে যেন, হ্যাঁ-হ্যাঁ, সোমবারে পরীক্ষা। পরীক্ষায় বসার আগে এই ধরনের শুভেচ্ছা কিন্তু মনের জোর বাড়িয়ে দেয় খানিকটা। দেয় না?’ 

 ঘাড় নাড়িয়ে সায় দিল কৌশিক। 

 মোবাইল ফোন বেজে উঠল আবার। টেলিফোন কানে লাগাবার পরেই গম্ভীর হয়ে গিয়েছিল গোয়েন্দাপ্রধানের মুখ। উনি টেলিফোন কানে লাগিয়ে প্রকাণ্ড বসার ঘরের জানলার ধারে গিয়ে নিচু গলায় কথা শুরু করলেন। 

 মহানগরীতে প্রতিদিনই ছোট-বড় এমন কিছু-কিছু ঘটনা ঘটে যাকে বলে অঘটন। শহরে আইন-শৃঙ্খলা বজায় রাখার ভার যাঁদের উপর, তাঁদের পরিভাষায় এই অঘটনগুলি ‘ইনসিডেন্ট’। 

 টেলিফোনে কথা শেষ হলে গোয়েন্দাপ্রধান পকেট থেকে একটা লম্বাটে অ্যাপয়েন্টমেন্ট বুক বার করে খসখস করে কিছু নোট করে নিলেন। নোট নেওয়ার পরেও ওঁর মুখটা বেশ গম্ভীর দেখাচ্ছিল। কৌশিক বুঝতে পারল কোথাও বেয়াড়া গোছের কোনও ইনসিডেন্ট ঘটেছে। এটা বোঝার পরেই বলল, ‘সন্দীপদা আমি এখন উঠি। পরে যোগাযোগ করব আপনার সঙ্গে।’ 

 গোয়েন্দাপ্রধান একটু অন্যমনস্ক ভঙ্গিতে মাথা নাড়ালেন। 

 ওখান থেকে সোজা বাড়ি ফিরে এসেছিল কৌশিক। ওর মাথার মধ্যে টুকরো-টুকরো নানা সূত্র, নানা ঘটনা। ঘটনা আর সূত্রগুলো পরম্পরা রেখে জোড়ার কাজ চালিয়ে যাচ্ছিল গোয়েন্দা। কাজটি খুব জটিল এবং জোড়ার কাজটা সব সময় হচ্ছিলও না। 

 বাড়িতে ফেরার একটু পরেই একটা ফোন পেল কৌশিক। ও পাশে রনির গলা। রনি হাসতে হাসতে বলল, ‘‘আমার আর লিজিয়ার অবস্থাটা অনেকটা গৃহবন্দির মতো। এখানে অবশ্য ‘গৃহ’ কেটে ‘হোটেল’ বসাতে হবে।’’ 

 ‘কেন, তোমাদের চলাফেরা, বেড়ানোর ওপরে তো কোনও বিধিনিষেধ নেই। আমাদের তরফ থেকে তোমাদের কাছে একটাই অনুরোধ  দু-চারটে দিন তোমরা হোটেলে থাকো। এর একটাই কারণ  প্রয়োজনে তোমাদের যাতে কাছাকাছি পাওয়া যায়।’ 

 ‘লিজিয়া বলছিল, ওর কাছে এখানকার ব্রিটিশ ডেপুটি হাই-কমিশনের অফিস থেকে লোক এসেছিল।’ 

 ‘তাই? কখন?’ 

 ‘আজ সকালে। আমি তখন একটা বইয়ের দোকানে গিয়েছিলাম।’ 

 ‘লিজিয়া তো এখানকার ডেপুটি হাই কমিশনের পুরনো কর্মী। ওঁরা নিশ্চয়ই পুরনো সহকর্মীর সঙ্গে দেখা করতে এসেছিলেন।’ 

 ‘আমিও তাই ভেবেছিলাম, কিন্তু লিজিয়া তো অন্য রকম বলল।’ 

 ‘অন্য রকম! কী?’ 

 ‘খুব একটা ভেঙে বলেনি। তবে ব্যাপারটা মনে হয় একটু গোলমেলে। ওকে খানিকটা থমথমে দেখাচ্ছিল।’ 

 ‘এখন কোথায় লিজিয়া?’ 

 ‘ওর শখ মেটাতে বেরিয়েছে।’ 

 ‘শখ! কী শখ?’ 

 ‘ওর শখ তো এখন একটাই। কলকাতায় ঘুরে ঘুরে পুরনো দিনের ব্রিটিশ-রাজের বাড়িঘর দেখা। এই গ্রেট ইস্টার্ন হোটেল আর রাইটার্স বিল্ডিংয়ের ওপর নোট নিয়ে নিয়ে ইতিমধ্যে ও একটা ছোট খাতা ভর্তি করে ফেলেছে।’ 

 ‘এখন কী দেখতে বেরিয়েছে?’ 

 পুরনো দিনের বিখ্যাত সেই টাউন হল। একজন এক্সপার্টের সঙ্গে অ্যাপয়েন্টমেন্টও আছে ওখানে। বলেছে আজ ফিরতে ওর একটু দেরি হতে পারে। ও না থাকার জন্যে আমি একেবারেই একলা হয়ে পড়েছি। কাঁহাতক আর টিভি দেখা যায় বলো?’ 

 ‘ঠিক আছে, আমি চলে আসছি। টেলিফোনের বদলে সামনাসামনি বসে গল্প করা যাবে কিছুক্ষণ।’ 

 ঘণ্টাখানেকের মধ্যেই গ্রেট ইস্টার্ন হোটেলে পৌঁছে গিয়েছিল কৌশিক। দেখা হওয়ার প্রায় সঙ্গে সঙ্গেই গল্প জমে উঠেছিল ওদের মধ্যে। মধ্যিখানে একবার রুম-সার্ভিসকে ফোন করে কফি পাঠিয়ে দেওয়ার কথা বলেছিল রনি। 

 গল্প নানা খাতে ঘুরছিল, হঠাৎ রনি অন্য রকম গলায় বলল, ‘তোমার এই রহস্য-রহস্য ব্যাপারটা আরও কতটা টানবে বলো তো? কাকা ভাল আছেন? জোসি? সত্যি করে বলবে কিন্তু 

 হেসে উঠে কৌশিক বলল, ‘খুব ভাল আছেন পূর্ণদা। জোসিও চমৎকার। সুন্দরবন ট্রিপটা এরা দারুণ উপভোগ করছে। প্রথম দিকে আমারও সব কিছু ভাল লাগছিল সমান তালে, কিন্তু পরের দিকে 

 ‘পরের দিকে কী?’ 

 ‘পরের দিকে এমন কিছু ঘটনা ঘটতে লাগল যাতে সফরটা আমি আর আগের মতো এনজয় করতে পারছিলাম না।’ 

 রনির কপালে দু-তিনটে ভাঁজ, দৃষ্টি তীক্ষ্ণ। ‘ঠিক কী ঘটেছে একটু খুলে বলবে?’ 

 ‘বলার মতো হলে অনেক আগেই বলতাম। ব্যাপারটা এখনও অনেকখানি অস্পষ্ট। মনে হয়, শিগগিরই স্পষ্ট হবে। হোক না হোক, তোমাদের আর দু-এক দিনের বেশি কষ্ট দেব না। পরে তোমাদের এই বন্দি থাকার ক্ষতি যতটা পারি পুষিয়ে দেব। আচ্ছা রনি, জোসিকে তোমার ঠিক কেমন মেয়ে বলে মনে হয়?’ 

 রনি হেসে উঠে বলল, ‘কৌশিকদা, তুমি কিন্তু প্রথমেই দারুণ কঠিন একটা প্রশ্ন করে বসেছ।’ 

 ‘কেন, কঠিন কেন?’ 

 ‘ওর সম্পর্কে এক কথায় কিছু বলা অসম্ভব।’ 

 ‘ঠিক আছে দশ কথায় বলো।’ 

 ‘সেটা আরও অসম্ভব। ওর সম্পর্কে দশটা কথা বললে তার মধ্যে চারটে হবে পরস্পরবিরোধী।’ 

 ‘কী রকম?’ 

 হোটেলের ঘরে কফি দিয়ে গিয়েছিল ওয়েটার। একটা কাপ কৌশিকের হাতে তুলে দিয়ে আর একটা নিজে নিয়েছিল রনি। কাপে ছোট্ট একটা চুমুক দিয়ে রনি বলল, ‘জোসিকে আমি যদি খুব নরম মনের মেয়ে বলি  কথাটা ঠিক বলে মনে হবে। সায় দেবে অনেকেই। কিন্তু আমি জানি, কোথাও-কোথাও ও অসম্ভব রকমের কঠিন। শুধুমাত্র ওই চেহারাটা যারা ওর দেখেছে, তাদের কারও পক্ষে ওকে নরম মনের মেয়ে ভাবা সম্ভব নয়। জোসি চলাফেরা, কাজকর্মে ভীষণ ডিসিপ্লিন্‌ড। কোথাও একটু এদিক-ওদিক হয় না। হার্ড রিয়েলিটি কাকে বলে, খুব ভাল রকম বোঝে। ইমোশনাল বলতে যা বোঝায়, তা আদপেই নয়, কিন্তু ।’ 

 ‘কিন্তু কী?’ 

 ‘কখনও-কখনও এমন সব কাণ্ড করে বসবে যেগুলো দেখলে মনে হবে  জোসি বাচ্চাই রয়ে গেছে, ওর বয়েস আর বাড়েনি। ফ্যান্টাসির জগতে বাস করে এখনও।’ 

 কৌশিক খুব মন দিয়ে রনির কথাগুলো শুনছিল, ও থামতেই জিজ্ঞেস করল, ‘কী রকম?’ 

 কয়েক মুহূর্ত চুপ করে থাকার পরে রনি বলল, ‘একটা উদাহরণ দিলেই বুঝতে পারবে। ভারতবর্ষে ও তো এই প্রথম এল, কিন্তু অল্প বয়স থেকেই সুন্দরবন ওর কাছে খুব চেনা একটা জগৎ। এমন ভাবে সুন্দরবনের কথা বলে যেন ওই জগতেই ও বড় হয়ে উঠেছে।’ 

 কৌশিক আপত্তি করার গলায় বলল, ‘না-না, এটা কিন্তু একেবারেই অস্বাভাবিক নয়। অনেক বাচ্চার ক্ষেত্রে, বিশেষ করে যারা খুব কল্পনাপ্রবণ, এমন তো ঘটতেই পারে। জোসির বেলায় একটা বাড়তি ব্যাপার হল  ওর পূর্বপুরুষ একজন বিশ্ববিখ্যাত মানুষ। ওই পরিবারে ছোটরা নির্ঘাত বড় হয় বার্নিয়েরের কথা শুনতে শুনতে। অল্প বয়েস থেকেই বার্নিয়েরের ভ্রমণকাহিনীর অসম্ভব ভক্ত জোসি। বার্নিয়ের স্পষ্ট ভাষায় লিখেছেন, যুগে যুগে লেখকরা মিশরকে সোনার দেশ বলে গেছেন। অমন ফুল-ফল-ফসলে ভরা দেশ নাকি পৃথিবীতে আর একটাও নেই। বার্নিয়ের পৃথিবীর নানান দেশ দেখেছেন, সে সবের মধ্যে মিশরও ছিল। মিশর দেখে উনি মুগ্ধও হয়েছিলেন, কিন্তু বাংলাদেশে এসে ওঁর ধারণা পালটে যায়। একবার নয়, দু-দুবার বাংলাদেশ ঘোরার পরে পরিষ্কার ভাবে লিখেছেন  গোটা পৃথিবীর মধ্যে বাংলাদেশই সোনার দেশ, মিশর নয়। বিখ্যাত এক পূর্বপুরুষ গোটা পৃখিবী ঘুরে একটা সোনার দেশ আবিষ্কার করেছেন। সেই দেশ সম্পর্কে উত্তরপুরুষের কৌতূহল থাকা স্বাভাবিক ব্যাপার। জোসির আগ্রহ খুব বেশি মাত্রায়। বাংলাদেশের মধ্যে সুন্দরবন আবার আলাদা ভাবে মুগ্ধ করেছিল বার্নিয়েরকে। মুগ্ধ হওয়ার কথা উনি লিখে গেছেন। সেই বর্ণনা মুগ্ধ করেছে জোসিকে। বাংলাদেশ এতই ভাল লেগেছে যে দূর দেশে বসে বাংলা ভাষা পর্যন্ত শিখে নিয়েছে। এমন দৃষ্টান্ত কিন্তু খুব বেশি নেই। ম্যাক্সমুলার ভারতে কখনও আসেননি, নিজের দেশে বসেই সংস্কৃত ভাষায় সুপণ্ডিত হয়েছিলেন। তবে ওঁর কথা বাদ দাও। উনি স্কলার এক্সট্রাঅর্ডিনারি।’ 

 কফির কাপে আর একটা চুমুক দিয়ে রনি বলল, ‘বার্নিয়েরের বইটা জোসি কতবার যে পড়েছে তার ঠিক-ঠিকানা নেই। শুধু ছাপা বইটাই নয়, না-ছাপানো পাণ্ডুলিপিও।’ 

 অবাক হয়ে প্রশ্ন করল কৌশিক, ‘পাণ্ডুলিপির পুরোটা ছাপা হয়নি?’ 

 ‘উহুঁ। জোসি বলেছে  পাণ্ডুলিপির সঙ্গে ছাপানো বই ওদের বাড়ির কেউ কখনও মিলিয়ে দেখেনি। এই কাজটা শুধু ও-ই করেছে। করতে গিয়ে দেখে, গোটা-পাঁচেক চ্যাপটার ছাপানোই হয়নি।’ 

 ‘সে কি! কখনওই হয়নি?’ 

 ‘না। জোসি বলেছে  কখনওই হয়নি।’ 

 টেবিলের ওপর ছোট্ট একটা ঘুষি মেরে কৌশিক বলল, ‘সাঙ্ঘাতিক ব্যাপার! বার্নিয়েরের ছাপা না-হওয়া পাণ্ডুলিপি পাওয়া আর অমূল্য সম্পদ পাওয়ার মধ্যে কোনও তফাত নেই। জোসি কবে ওগুলো ছেপে বার করছে?’ 

 ‘করবে না। পাণ্ডুলিপির মধ্যে এক জায়গায় নোট আছে  এই কয়টি চ্যাপটারের মধ্যে বাংলাদেশের কিছু অলৌকিক ঘটনা আর তন্ত্রমন্ত্রের কথা লেখা আছে। সম্রাট এগুলো বিশ্বাস নাও করতে পারেন ভেবে তিনি ওগুলো ছাপানোর জন্যে সম্রাটের অনুমতি চাননি।’ 

 আর একবার অবাক হল কৌশিক। ‘বার্নিয়েরের আমলে বই ছাপতে গেলে কি ফরাসি সম্রাটের অনুমতি নিতে হত?’ 

 ‘হত। জোসিই আমাকে বলেছে। বার্নিয়ের ওঁর বই ছেপে বার করার অনুমতি পেয়েছিলেন ফরাসি সম্রাট থার্টিন্‌থ লুইয়ের কাছ থেকে। সেটা সেভেনটিনথ সেঞ্চুরির শেষের দিকের ঘটনা।’ 

 ‘খুব ভাল কথা। কিন্তু সাড়ে-তিনশো বছর আগেকার নিয়মকানুন তো এখন আর খাটে না। বার্নিয়েরের অপ্রকাশিত ভ্রমণকাহিনী নাম দিয়ে এক্ষুনি ওই পাণ্ডুলিপি ছাপা উচিত। এটা অমূল্য রত্ন বললেও কম বলা হয়। জোসির সঙ্গে দেখা হলেই কথাটা বলতে হবে তো।’ 

 কৌশিকের কথা শুনে আঁতকে উঠে রনি বলল, ‘খবর্দার! এ কথাটা ওকে বলবে না। আমার কাছ থেকে আর কেউ এটা জেনেছে জানলে জোসি আমার সঙ্গে হয়তো কথা বলাই বন্ধ করে দেবে। আমি ছাড়া ওই পাণ্ডুলিপির কথা জোসি আর একজনকে মাত্র বলেছে। নাম বলেনি, তবে আমার মনে হয়  দ্বিতীয় ব্যক্তিটি জোসির পুরনো বয়ফ্রেণ্ড ক্যাম্পবেল। এখন অবশ্য ওর সঙ্গে জোসির আর কোনও সম্পর্ক নেই।’ 

 একটু ছটফটে গলায় কৌশিক বলল, ‘অদ্ভুত ব্যাপার তো! জোসি কেন পাণ্ডুলিপি ছাপতে দিতে রাজি হচ্ছে না?’ 

 ‘বংশধরদের উদ্দেশে বার্নিয়েরের একটা নোট আছে।’ 

 ‘কী নোট?’ 

 ‘বার্নিয়ের লিখেছেন, পাণ্ডুলিপিতে লেখা অলৌকিক ওই সব ব্যাপার নিয়ে উত্তরপুরুষদের কেউ যদি কোনও অনুসন্ধান চালাতে চায়, চালাতে পারে। কিন্তু এটা যেন কখনওই ছাপানো না হয়। আর একটা সতর্কবাণী আছে ।’ 

 ‘কী?’ 

 ‘উত্তরপুরুষদের উদ্দেশে বার্নিয়ের লিখেছেন  অনুসন্ধানের কাজ খুব সাবধানে চালাতে হবে। কেননা ওই কাজে প্রাণহানির আশঙ্কা আছে যথেষ্ট পরিমাণে।’ 

 চমকে উঠে কৌশিক জিজ্ঞেস করল, ‘কী নিয়ে অনুসন্ধান? কেনই বা প্রাণহানির আশঙ্কা? এ সব নিয়ে বার্নিয়ের কিছু লেখেননি?’ 

 দু দিকে মাথা নাড়াতে নাড়াতে উত্তর দিল রনি। ‘আমি প্রশ্ন করেছিলাম। জোসি বলেছে  না, ওই বিষয়ে আর কিছুই লেখেননি বার্নিয়ের।’ 

 [ক্রমশ] রবিবাসরীয় ধারাবাহিক রহস্য উপন্যাসের পূর্ববর্তী সংখ্যাগুলি আনন্দবাজার ইন্টারনেটের পুরনো সংস্করণে পাওয়া যাবে। 


</TEXT>
</DOC>
<DOC>
<DOCNO>1010111_7rabiamela5.utf8</DOCNO>
<TEXT>
 ২৩ পৌষ ১৪০৭ রবিবার ৭ জানুয়ারি ২০০১

 ভারতীয় রেল তুষার ভট্টাচার্য ভারতীয় রেল পথের দৈর্ঘ্য ১,০৭,৩৬০ কিলোমিটার। সারা দেশে মোট ৬,৯৮৪টি রেল স্টেশন রয়েছে। ভারতীয় রেল বর্তমানে নয়টি অঞ্চলে বিভক্ত রয়েছে। প্রতি বছর প্রায় ৪২৫ কোটি যাত্রী ভারতীয় রেল পথের মাধ্যমে যাতায়াত করে থাকেন। শুধু যাত্রী নয়, পণ্য পরিবহনেও ভারতীয় রেল এক গুরুত্বপূর্ণ ভূমিকা পালন করে থাকে। বছরে প্রায় ৪১০ কোটি মে: টন পণ্য পরিবহনের কাজ করে থাকে ভারতীয় রেল। 

 ১৮৫৩ সালে এদেশে প্রথম রেল চালু হয় মুম্বাই থেকে থানে পর্যন্ত, ৩৪ কিলোমিটার যাত্রাপথ চালু ছিল সেই সময়। বর্তমানে ব্রডগেজ রেলপথের এলাকা ৮১,১২১ কিলোমিটার, মিটারগেজ রেলপথের এলাকা ২২,২০১ কিলোমিটার এবং ন্যারোগেজ এলাকা ৪,০৩৮ কিলোমিটার রয়েছে। ভারতীয় রেল বিভাগে ১৬ লক্ষ শ্রমিক কর্মচারী কাজ করেন। এই রেলে মোট ৪৬,২২৪টি বগি রয়েছে। এগুলোর অদলবদল অবশ্যি হয়ে থাকে। 


</TEXT>
</DOC>
<DOC>
<DOCNO>1010101_1raj7.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

গলসির গ্রামে পুলিশি মারের শিকার বৃদ্ধ, মহিলারাও রানা সেনগুপ্ত  গলসি ‘পুলিশ নিগ্রহের’ বদলা নিতে তেঁতুলমুড়ি গ্রামে তাণ্ডব চালাচ্ছে গলসি থানার পুলিশ। স্থানীয় মানুষের অভিযোগ, পুলিশ বাহিনী বাড়ির দরজা ভেঙে ঢুকে জিনিস ভাঙচুর করে মহিলাদেরও মারধর করেছে। তাদের হাত থেকে রেহাই পাননি শিশু ও বৃদ্ধ-বৃদ্ধারাও। এমনকী অসুস্থদেরও গ্রেফতার করে মারতে মারতে থানায় নিয়ে যাওয়া হয়েছে বলে অভিযোগ। এই পুলিশি অভিযানের আতঙ্কে বহু মানুষ গ্রামছাড়া। 

গ্রামবাসীরা জানান, বৃহস্পতিবার রাতে গলসির তেঁতুলমুড়ি গ্রামে চোরাই পাম্প-সহ এক ব্যক্তিকে আটক করা হয়। তাকে যখন মারধর করা হচ্ছিল সেই সময় একটি সাদা গাড়িতে চড়ে এসে তিন জন বলেন, ‘‘আমরা পুলিশের লোক। ওই লোকটাকে আমাদের হাতে তুলে দিন।’’ চোর ধরার প্রায় সঙ্গে সঙ্গে পুলিশের আসাটা মেলাতে পারেননি গ্রামবাসীরা। তাঁরা তাই আটক ওই ব্যক্তিকে ওই তিন জনের হাতে তুলে দিতে রাজি হননি। ইতিমধ্যে তাঁরা গলসি থানায় ফোন করলে থানা থেকে বলা হয়, তেঁতুলমুড়ি গ্রামে কোনও পুলিশ পাঠানো হয়নি। এর পরেই ‘চোরেরা পুলিশ সেজে এসেছে’ ভেবে গ্রামবাসীরা তাঁদের মারধর করে আটকে রাখেন। পরে আটকে রাখার খবর পেয়ে সহকর্মীদের উদ্ধার করতে ওসি নিজে গেলে তিনি ও এক জন কনস্টেবল নিগৃহীত হন। তাঁদেরও আটকে রাখা হয়। শেষ পর্যন্ত বর্ধমান থেকে বিশাল বাহিনী গিয়ে আটক কর্মীদের উদ্ধার করে। 

এর পরে শুক্রবার রাত থেকে গ্রামে পুলিশি অত্যাচার আরম্ভ হয়ে যায়। বাড়ি-বাড়ি ঢুকে গালিগালাজ করে তারা জিনিস পত্র ভাঙচুর করতে থাকে। মহিলাদেরও তারা মারধর করে। হাঁটতে পারেন এমন বৃদ্ধকেও টানতে টানতে থানায় নিয়ে গিয়ে মারধর করা হয়। এই ঘটনার পরে স্থানীয় সি পি এম নেতারা থানার পুলিশকে সংযত হওয়ার পরামর্শ দিয়েছেন। এলাকার এক সি পি এম নেতা সৈয়দ হোসেন বলেন, ‘‘বয়স্কদের পুলিশ মারধর করেছে এই খবর আমাদের কাছে এসেছে। আমরা পুলিশকে প্রকৃত অপরাধীদের ধরতে বলেছি। আশা করি তারা সংযত হবে।’’ স্থানীয় মানুষের অভিযোগ, বৃদ্ধ-কিশোর ও যক্ষ্মারোগীকেও থানায় উঠিয়ে নিয়ে মারধর করা হয়েছে। গ্রেফতার করা হয়েছে এমন ১৯ জনকে যাঁরা ঘটনার দিন গ্রামে ছিলেন না। পুলিশি অত্যাচারের প্রতিবাদে ‘হাজত ভরো’র ডাক দিয়েছে তৃণমূল কংগ্রেস। 

তবে সিপিএমের হুঁশিয়ারি ও তৃণমূলের আন্দোলনের ডাককে অগ্রাহ্য করে গলসি থানার ওসি সমরেন্দ্র দে বলেছেন, ‘‘আমার সামনে পুলিশকর্মীদের যাঁরা পেটালেন সেই দলে ১৭ থেকে ৭০ বছর, সকলে ছিলেন। ঘটনায় জড়িতদের গ্রেফতার না করা পর্যন্ত পুলিশি অভিযান চলবে। ছেলে বা বুড়ো কাউকে ছাড়ব না। ওই ঘটনায় ৪২ জনের নামে পুলিশ অভিযোগ দায়ের করেছে। 

প্ল্যাটিনাম জয়ন্তী। ব্যারাকপুরের উত্তম চন্দ্র প্রাথমিক বিদ্যালয়ের প্ল্যাটিনাম জয়ন্তী উপলক্ষে ২ এবং ৩ জানুয়ারি বিদ্যালয়ের প্রাঙ্গণে অনুষ্ঠানের আয়োজন করা হয়েছে। দু’দিনই রয়েছে সাংস্কৃতিক অনুষ্ঠান। 


</TEXT>
</DOC>
<DOC>
<DOCNO>1010723_binodan.utf8</DOCNO>
<TEXT>


 ৭ শ্রাবণ ১৪০৮ সোমবার ২৩ জুলাই ২০০১ 

 সাজ আজ কে বলে, কলকাতায় টাকা নেই রঞ্জন বন্দ্যোপাধ্যায় কলকাতার ফ্যাশন? সে তো ইউক্লিডের জ্যামিতি! ‘মনে করা যাক ক খ গ একটা ত্রিভুজ।’ ত্রিভুজ মানে তো অন্তত তিন-তিনটে সরলরেখা কিন্তু কোথায় পাব ধরণীতে সেই রেখা, যার দৈর্ঘ্য আছে, নেই প্রস্থ? 

 কলকাতার ফ্যাশনও তাই। ‘মনে করা যাক কলকাতায় ফ্যাশন আছে।’ অর্থাৎ, সবটাই থিওরি। কিন্তু যেমন পৃথিবীতে নেই সরলরেখা, কলকাতায় নেই টাকা। আর যেখানে টাকা নেই, ফ্যাশনও নেই। ‘‘কে বলল কলকাতায় টাকা নেই? লাখ টাকার রিস্টওয়াচও তো বিক্রি হচ্ছে আমার দোকান থেকে,’’ বললেন রবি আর সদারঙ্গানি। মেট্রো শপিং সেন্টার-এর একতলায় ‘রাম’স’-এর কর্ণধার। ঘড়ির সমৃদ্ধ সংগ্রহে রাম’স এখন কলকাতায় এক নম্বর। নিছক ঘড়ির দোকান নয়। রিস্টওয়াচ থেকে টেবিল-ঘড়ি থেকে দেওয়াল-ঘড়ির ফ্যাশন-বুটিক। এক বিদেশি ফ্যাশন-প্রবক্তার মতে, এখন যত ফ্যাশন, সব কব্জিতে। কব্জিতেই বাঁধা থাকছে আধুনিকতা, আন্তর্জাতিকতা, স্বাতন্ত্র্য, ব্যক্তিত্ব, বৈভব। এবং অবশ্যই সেক্স-অ্যাপিল। এই মুহূর্তে ঘড়ির আন্তর্জাতিক প্রবাহও বুঝতে একবার রাম’স-এ গিয়ে দাঁড়ান। আর যদি বিশেষ কোনও ঘড়ির বিশেষ একটি মডেলেই আপনার আগ্রহ, এসপ্রাইট-এর কোবরা বা পাইথন, কিংবা ওয়ামর্ আপ বা কুল ডাউন, অথবা র‍্যাডোর ইন্টিগ্রাল বা কাপল, রাম’স-এ ফোন করে কথা বলুন রবির সঙ্গে (২৮৮-৮৮৮২/৩)। ঘড়ির আন্তর্জাতিক ট্রেণ্ড-এর খুঁটিনাটি রবির নখের আয়নায়। আপনার কব্জি দেখে এই যুবক বলে দেবেন, কোন ঘড়ির কোন মডেলের ল্যাণ্ডিং গ্রাউণ্ড সেখানে। ‘‘এসপ্রাইট খুব ভাল চলে। এই ঘড়িই এখন ট্রেণ্ড সেটার। এ দেশে আমরা নকল করার চেষ্টা করছি। কিন্তু ওরা আগে ভাবছে। আমরা অন্ধ ভাবে নকল করার চেষ্টা করছি। সুতরাং পদে পদে হেরে যাচ্ছি,’’ বললেন রবি। এখন কলকাতার অনেক কব্জিতেই এসপ্রাইটের ব্ল্যাক রোলারকোস্টার। অথবা ব্লু কিংবা হোয়াইট রোলারকোস্টার। ‘‘যাঁদের গায়ের রং খুব ফর্সা, তাঁদের ঝোঁক ব্ল্যাক বা ব্লুয়ের দিকে। দাম, ৩৯৫০ টাকা।’’ স্টিলের ফ্রেমের মধ্যে বাঁধানো ছবির মতো ঘড়িটি। তবে যাঁদের কব্জি খুব বলিষ্ঠ নয়, তাঁদের জন্য এসপ্রাইট রুবিক ব্লু। ঘড়িটি সত্যিই বিপ্লব ঘটিয়েছে। 

 যাঁরা ডিজিটাল স্বাক্ষর পরতে চান কব্জিতে, তাঁদের জন্য সাইবার ফ্ল্যাশ। কিংবা সাইবার ব্ল্যাক। কিংবা ভার্চুয়াল রিয়ালিটি। কলকাতার বাজারে এ সব ঘড়ি সম্পূর্ণ ফিউচারিস্টিক। ‘‘সম্প্রতি বেশ কিছু এসপ্রাইট ফিউচারিস্ট বিক্রি করেছি। ক্রমশ পপুলার হচ্ছে এই মডেলটা। ফিউচারিস্ট স্লিমটা কিনছেন মেয়েরা। এবং কিছু কিছু পুরুষও,’’ জানালেন রবি। সেকেলে গোল ডায়ালেও এসপ্রাইট চমক এনেছে। যেমন স্যাভেজ সিলভার। বা, ইউনিভার্স হোয়াইট। আর অসামান্য চৌকো ঘড়ি হল, সিটি ব্ল্যাক। ঘড়িতে যাঁরা ঋজু ব্যক্তিত্ব চান, তাঁদের পছন্দের মাপে মাপে। র‍্যাডো ঘড়ি হল, আধুনিক কবিতা। নির্মেদ, উজ্জ্বল, সুঠাম কাঠিন্যে অনন্য। যেমন, সেরিক্স। সেরামিকা বা জেরামো একটি কব্জিতে থাকলে বোঝাই যাবে, আপনি ‘পৌঁছেছেন’। রাম’স এখন র‍্যাডোর ঘর। চার রকম র‍্যাডো সিন্ট্রা-ই সেখানে। তা ছাড়া রয়েছে র‍্যাডোর অ্যানাটম, ক্রিসমা, ডায়ামাস্টার, ইনটিগ্রাল। 

 আর যদি সস্তায় বাজিমাত করতে চান, তা হলে রবি-ই দেখিয়ে দেবেন পথ, ‘ডিজাইনার’ কোম্পানির ঘড়ি। ৭০০ টাকা থেকে শুরু। আর সে দিকে যেতে গিয়েই আপনার চোখ আটকে যাবে একটি জার্মান গ্র্যাণ্ড ফাদার ক্লক-এ। কী অসামান্য কারুশিল্পের এবং দক্ষতার ফসল! এই ঘড়িটিও রয়েছে বিক্রির জন্য! কে বলল কলকাতায় ফ্যাশন নেই? 

 ছবি: বিবেক দাস 


</TEXT>
</DOC>
<DOC>
<DOCNO>1010711_kolkata.utf8</DOCNO>
<TEXT>


২৬ আষাঢ় ১৪০৮ বুধবার ১১ জুলাই ২০০১

আরও খবর

তরুণীর চিৎকারে ধরা পড়ল সাত দুষ্কৃতী চলন্ত বাসের মধ্যেই এক ছাত্রীর জিনিস ছিনতাই হওয়ার পাঁচ মিনিটের মধ্যেই ওই ছাত্রীর উপস্থিত বুদ্ধি ও পুলিশের তৎপরতায় ৭ ছিনতাইবাজ ধরা পড়ল: স্টাফ রিপোর্টার

বাড়ি থেকে সাইকেল নিয়ে সাইকেল নিয়ে বেরিয়ে বেরিয়ে নিখোঁজ হল ১৩ বছরের এক বাড়ি ফেরেনি কিশোর। পুলিশ সঞ্জয় জানায়, সঞ্জয়কুমার দাস নামে ওই কিশোরের বাড়ি গোয়াবাগান ষ্ট্রিটে: স্টাফ রিপোর্টার

জাহাজে জল আয় কমছে, তাই পাঠানোর পাট জাহাজে জল সরবরাহের চোকাতে চায় ব্যবসা গোটাতে পুরসভা চায় কলকাতা পুরসভা। মেয়র সুব্রত মুখোপাধ্যায় জানিয়েছেন, ‘‘এখন যা ঢালাও ব্যবস্থা আছে তা আর রাখা যাবে না’’ : সঞ্জয় সিংহ

মিঠে জল অমিল, ‘বিপদের লগন’ই জনপ্রিয় বাজারে ইলিশও নেই করেছে লগনদেওকে

তৃণমূলের বিক্ষোভ মহাকরণ, বিধানসভায়

নায়ারের চোর অপবাদ দিয়ে ‘কলকাতা-সংগ্রহ’ অপহরণ নিয়ে গ্রন্থাগার চাঁদনিচক থেকে পুরসভার

বইয়ের পাতার পাল্কি

মহানগরীর রাজপথে

তিনটি প্রকল্প, সরকারি জলসঙ্কটের হাসপাতালগুলিই

সমাধান তবু অথৈ মশার ডিপো, কবুল জলে মন্ত্রীর

ধাপার সব্জি ক্ষতিকর কি, সংশয়ে সাংসদ

সুভাষ সরোবর

থেকে ‘সমুেদ্র’

জলশোধন হাইকোর্টে

উচ্চমাধ্যমিকে প্রথম অয়ন পালদের বাড়িতে এত দিন পরে গ্যাসে রান্না হবে। হাওড়া কদমতলায় নটবর পাল রোডের ভাড়া বাড়িতে মা অঞ্জনা দেবী কেরোসিনের স্টোভে রান্না করতেন। বাবা সৌমেনবাবু রাজ্য সরকারের করণিক। আয়ের অনেকটাই তিনি ছেলেমেয়ের পড়াশোনায় ব্যয় করেন। ভবিষ্যতে অয়নের ইচ্ছা কম্পিউটার ইঞ্জিনিয়ারিং পড়ার। সৌমেনবাবুর চিন্তা টাকা কোথায় পাবেন। ইণ্ডিয়ান অয়েল কর্তৃপক্ষের দেওয়া ওভেন সিলিণ্ডার পেয়ে খুশি হয়ে অয়ন বলে ফেললেন, ‘‘মায়ের এ বার থেকে কাজ অনেক কমে যাবে।’’ অশোক মজুমদার


</TEXT>
</DOC>
<DOC>
<DOCNO>1010116_calcutta.utf8</DOCNO>
<TEXT>


আজই অটলের কাছে প্রতিকার চাইবেন মমতা শুদ্ধ ভারতীয় আচারে, মন্ত্রে আন্তর্জাতিক

বিয়ে ঝুম্পার

চটকলের হত্যাকাণ্ডে স্বরাষ্ট্রসচিবকে নিয়ে তদন্ত কমিশন গড়ল সরকার এ তো গাঁধী ও গডসের মহাজোট: বুদ্ধ উপাচার্যের মতে, পরিকল্পনার অভাবই বহু সমস্যার কারণ বেসরকারি সংস্থার সঙ্গে রাজ্য উড়ালপুল বানাবে রেললাইনে উড়ো ফোনে বিমান ছিনতাইয়ের হুমকি মুখ্যমন্ত্রীর সংবর্ধনাসভায় বুলেট সহ যুবক ধৃত শহরে সফল িস্কন গ্রাফটিং কুকুরের পায়ে প্রয়াত সাংবাদিক জ্যোতিষ দাশগুপ্ত কলকাতা-ঢাকা বাস চালু রাখতে উদ্যোগী সুভাষ


</TEXT>
</DOC>
<DOC>
<DOCNO>1011101_1bdesh1a.utf8</DOCNO>
<TEXT>
 ১৫ কার্তিক ১৪০৮ বৃহস্পতিবার ১ নভেম্বর ২০০১

লাদেন কন্দহরে, দাবি উত্তরের জোটের সংবাদসংস্থা  জঙ্গলক (আফগানিস্তান) 

তালিবান ঘাটি লক্ষ্য করে উত্তরের জোটের সেনারা ১২২ মিলিমিটারের শেল নিক্ষেপ করছেন। ছবি: এ এফ পি কন্দহরের উত্তরে পার্বত্য অঞ্চলে লুকিয়ে রয়েছেন ওসামা বিন লাদেন। এই খবর জানিয়েছেন উত্তরের জোটের এক প্রতিনিধি। আফগান বিরুদ্ধ গোষ্ঠীর ওই প্রবীণ প্রতিনিধি আহমেদ জিয়া মাসুদ জানিয়েছেন, পঞ্জশির উপত্যকা থেকে এই খবর দিয়েছেন তাঁর গোষ্ঠীর লোকজন। অবশ্য এই তথ্যের সমর্থনে কোনও জোরালো প্রমাণ পেশ করতে পারেননি তাঁরা। এবং ঠিক কোথা থেকে এই খবর পাওয়া গিয়েছে, সেই সূত্রেরও কোনও উল্লেখ করা হয়নি। ওসামা এখন ঠিক কোথায়, সারা বিশ্ব যখন এই প্রশ্নের উত্তর জানতে উদ্‌গ্রীব, তখনই লাদেনের সম্ভাব্য লুকিয়ে থাকার বিভিন্ন জায়গা ঘিরে জল্পনা-কল্পনাও অব্যাহত। এই সব লুকিয়ে থাকার জায়গার মধ্যে কন্দহরের উত্তরের এই অঞ্চলের কথা উঠে এসেছে বারবার। 

মাসুদ জানিয়েছেন, ‘‘কন্দহর থেকে সদ্য ফিরেছেন আমাদের একদল সঙ্গী। তাঁরাই জানিয়েছেন, উত্তর কন্দহরে উরুজগান ও গজনির মাঝখানে কোনও এক অঞ্চলে লুকিয়ে রয়েছেন লাদেন।’’ কন্দহরের উত্তর সীমান্ত ঘেঁষে উরুজগান এবং উত্তর-পূর্ব দিকে গজনি। মাসুদের তথ্য সঠিক হলে, যে এলাকার উল্লেখ করেছেন তিনি, তাতে মনে হয়, কন্দহরের উত্তরে অন্তত ২৫০ থেকে ৩০০ কিলোমিটার বিস্তৃত পার্বত্য অঞ্চলের কোথাও লুকিয়ে রয়েছেন বিন লাদেন। এই এলাকায় একাধিক পর্বতচূড়ার উচ্চতা ১৩ হাজার ফুটেরও বেশি। উত্তরের জোটের কিংবদন্তী নেতা প্রয়াত আহমদ শাহ মাসুদের ভাই জিয়া মাসুদ জানিয়েছেন, বিশ্বস্ত সূত্রে তিনি এই খবরও পেয়েছেন যে, তালিবানদের সর্বোচ্চ ধর্মীয় নেতা মোল্লা ওমরের সঙ্গে একই জায়গায় আত্মগোপন করে রয়েছেন বিন লাদেন। রয়টার্সের কাছে এক সাক্ষাৎকারে জিয়া মাসুদ বলেছেন, ‘‘তালিবানরা প্রায় কোণঠাসা।’’ 


</TEXT>
</DOC>
<DOC>
<DOCNO>1010713_13cal6a.utf8</DOCNO>
<TEXT>
 ২৮ আষাঢ় ১৪০৮ শুক্রবার ১৩ জুলাই ২০০১

ভরদুপুরে অর্থ সংস্থায় আড়াই লক্ষ টাকা ডাকাতি বড়বাজারে স্টাফ রিপোর্টার বুধবার ব্যবসায়ী খুনের ঘটনার ২৪ ঘণ্টার মধ্যেই ফের দুষ্কৃতীরা হানা দিল বড়বাজার এলাকায়। বৃহস্পতিবার ভরদুপুরে বড়বাজার এলাকার একটি অফিস থেকে আড়াই লক্ষ টাকা ডাকাতি করল সশস্ত্র দুষ্কৃতীদের একটা দল। মহাত্মা গাঁধী রোডের বাঙুর বিল্ডিংয়ের একটি অর্থ সংস্থার দফতরে বন্দুক দেখিয়ে ডাকাতি সেরে পালায় তারা। 

তিরুপতি ফিনান্স কোম্পানি নামে ওই অর্থ সংস্থার অফিস বাঙুর বিল্ডিংয়ের তেতলার ৪৯ নম্বর ঘরে। চড়া সুদে টাকা লেনদেনের কারবার। এ দিন বেলা সওয়া ২টো নাগাদ বলবীর সিংহ নামে এক ব্যক্তি এক লক্ষ টাকা ফেরত দিতে ওই দফতরে গিয়েছিলেন। কোম্পানির মালিক মহেশ রাঠেও সেই সময়ে দফতরেই ছিলেন। মহেশ পুলিশকে জানিয়েছেন, তাঁর গদিতে মজুত ছিল আরও দেড় লক্ষ টাকা। বলবীর টাকা নিয়ে আসার পরেই চার যুবক জোর করে গদিতে ঢোকে। তাদের হাতে রিভলভার ছিল। বয়স ২৫ থেকে ৩০-এর মধ্যে। তারা বন্দুক দেখিয়ে আড়াই লক্ষ টাকা কেড়ে নিয়ে পালিয়ে যায়। পুলিশ তদন্ত শুরু করেছে। 

অস্ত্র উদ্ধার: তালতলা এলাকার কুখ্যাত তোলাবাজ পাপ্পুর ডেরা থেকে বৃহস্পতিবার রাতে পুলিশ একটি রিভলভার ও বেশ কিছু গুলি উদ্ধার করেছে। তোলা আদায়, অস্ত্র সরবরাহ এবং বোমাবাজির বেশ কয়েকটি মামলায় পুলিশ পাপ্পুকে গত কয়েক দিন ধরেই খুঁজছিল। বুধবার পাপ্পু নিজেই আদালতে আত্মসমর্পণ করে। বৃহস্পতিবার রাতে পাপ্পুকে সঙ্গে নিয়েই তার ডেরায় হানা দেয় পুলিশ। তালতলা থানার তদন্তকারী অফিসার সুভাষ অধিকারী জানিয়েছেন, পাপ্পুর বাড়ির পিছন দিকেই ৩৫ মার্কেট ষ্ট্রিটে একটি পরিত্যক্ত, ভাঙা বাড়ি ছিল পাপ্পুর ডেরা। সেখান অস্ত্রগুলি পাওয়া যায়। 

বালিকা উদ্ধার: জোড়াবাগান থানা এলাকায় এক যৌনকর্মীর আস্তানা থেকে ১৩ বছরের এক বালিকাকে উদ্ধার করেছে পুলিশ। বৃহস্পতিবার সন্ধ্যায় বিধান সরণির একটি বাড়িতে হানা দিয়ে পুলিশ ওই যৌনকর্মীকে গ্রেফতার করে। এ দিনই ওই বালিকাকে দমদম স্টেশন থেকে ফুঁসলে আনা হয়েছিল। ডি সি (নর্থ) কুন্দনলাল টামটা জানান, ১৩ বছরের ওই বালিকার বাড়ি বনগাঁ এলাকায়। সে পুলিশকে বলে, বাড়িতে খাবার জুটত না। দারিদ্র সহ্য করতে না-পেরে সে কলকাতায় চলে আসছিল। দমদম স্টেশনে তার সঙ্গে ওই যৌনকর্মী আলাপ জমায়। তাকে কাজ দেওয়ার লোভ দেখিয়ে বিধান সরণির বাড়িতে নিয়ে আসা হয়েছিল। 


</TEXT>
</DOC>
<DOC>
<DOCNO>1010108_bidesh.utf8</DOCNO>
<TEXT>


অবশেষে বুশই অটল গেলেন ভিয়েতনামে শেয়াল শিকারে গিয়ে হাড় ভাঙলেন চার্লস বিল গেটসের নতুন চমক


</TEXT>
</DOC>
<DOC>
<DOCNO>1010808_8des10.utf8</DOCNO>
<TEXT>
 ২৩ শ্রাবণ ১৪০৮ বুধবার ৮ অগস্ট ২০০১

বাগিচা ম্যানেজার সহ ৫ জন অপহৃত ত্রিপুরায় স্টাফ রিপোর্টার  আগরতলা উত্তর ত্রিপুরা জেলার কৈলাশহর থানার রঙগ্রুং চা বাগানের ম্যানেজার রত্নপ্রদীপ ভট্টাচার্য-সহ মোট পাঁচ জনকে অপহরণ করেছে জঙ্গিরা। এই ঘটনা ঘটেছে সোমবার রাত ১১টা নাগাদ। পুলিশের মতে এই কাজ এন এল এফ টি জঙ্গিদের। 

জঙ্গিরা ম্যানেজারকে তুলে নিয়ে যাওয়ার সময় কয়েক জন বাধা দিতে ছুটে যান। তাঁদেরও অপহরণ করে জঙ্গিরা। এঁরা হলেন, সহকারী ম্যানেজার পঙ্কজ ধর, তাচোই চা বাগানের অ্যাকাউন্ট্যান্ট নেপাল গোয়ালা, স্থানীয় স্কুলের শিক্ষক বিভু চক্রবর্তী ও বাগানের কর্মী গৌরমোহন ঘোষ। 


</TEXT>
</DOC>
<DOC>
<DOCNO>1010209_5karcha.utf8</DOCNO>
<TEXT>
 ২২ মাঘ ১৪০৭ সোমবার ৫ ফেব্রুয়ারি ২০০১

 কলকাতার কড়চা আন্তর্জাতিক 

 বাংলার শিল্পকলা নিয়ে আলাপ-আলোচনা, তর্কবিতর্ক তো কতই হয়। কিন্তু একেবারে আন্তর্জাতিক সম্মেলন? তা-ও, কলকাতায়? বাঘা বাঘা শিল্পরসিকরাও মনে করতে পারলেন না, শেষ কবে এ শহরে শিল্পবেত্তাদের এমন তারকা-সমাবেশ হয়েছিল। এর আগে বাংলাদেশে ইন্টারন্যাশনাল সেন্টার ফর দি স্টাডি অব বেঙ্গল-আর্ট-এর উদ্যোগে এমন সম্মেলন হয়েছে। এ বার অগ্রণী এ রাজ্যের প্রত্নতত্ত্ব ও সংগ্রহালয় অধিকার। অংশগ্রহণকারীরা দেশ-বিদেশের বিভিন্ন প্রান্ত থেকে আসছেন। বাংলাদেশে বগুড়া জেলার মহাস্থানের প্রত্নক্ষেত্রে কাজ করছেন যে ফরাসি বিশেষজ্ঞের দল, তাঁদের অনেকেই আসছেন। মহাস্থানে এই সাম্প্রতিক ধারাবাহিক অনুসন্ধানের ফলাফল নিয়েই আলোচনা করবেন জাঁ ফ্রাঁসোয়া সাল ও তাঁর সতীর্থরা। অত্যন্ত গুরুত্বপূর্ণ এই কাজের বিস্তারিত বিবরণ এ বাংলায় বিশেষ প্রচারিত হয়নি। বাংলার প্রাচীন শিল্পকলা নিয়ে নতুন গবেষণার কথা শোনা যাবে জার্মান পণ্ডিতদের কাছেও, এ জে গেইল, মেভিসেন গার্ড, জোয়াকিম ও ক্লর্ডিন বাউতজে শোনাবেন পালযুগের চিত্রকলা কি চন্দ্রকেতুগড়ের ভাস্কর্যের কথা। মূর্তিতাত্ত্বিক গৌরীশ্বর ভট্টাচার্যও থাকছেন। আসবেন অষ্ট্রিয়া ও নেদারল্যাণ্ডের তিন বিশেষজ্ঞ। বাংলাদেশের প্রতিনিধিদলে আছেন প্রবীণ প্রত্নতাত্ত্বিক আবু ইমাম, এনামুল হক, জুলেখা হক প্রমুখ। ঈশা খাঁর রাজধানী কত্রাভু, ওয়ারি-বটেশ্বর উৎখনন, সুলতানি শিলালিপির কথা শোনা যাবে তাঁদের কাছে। অশোককুমার দাস ভারতীয় চিত্রকলার বিশেষজ্ঞ, এ সম্মেলনে মূল ভাষণ তাঁরই। তা ছাড়া সুলতানি লিখনশৈলী (ডব্লিউ এইচ সিদ্দিকি), মুর্শিদাবাদ চিত্রকলা (তারণকুমার বিশ্বাস), উদয়গিরি উৎখনন (জি সি চাউলে) এবং চন্দ্রকেতুগড়-মালদহ-মঙ্গলকোটের শিল্প-ঐতিহ্যের পরিচয় মিলবে ভারতীয় গবেষকদের কাছে। কলকাতা থেকে যাঁরা যোগ দিচ্ছেন, তাঁদের মধ্যে নবীন প্রজন্মই গরিষ্ঠ। ব্রিটিশ পণ্ডিত জেরেমিয়া লস্টি বলবেন কলকাতায় চিত্রকলা (১৮০০-১৮৬০), আর দুই নবীনের ভাষ্য মিলবে এ শহরের ঠাকুরদালান ও মসজিদ স্থাপত্য নিয়ে। শুধু সম্মেলনে বক্তৃতা নয়, সঙ্গে দেখা যাবে অনেকগুলি প্রদর্শনীও। গগনেন্দ্র প্রদর্শশালায় জগজীবনপুরের শিল্প, বাংলার মাটির ঘরবাড়ির বিচিত্র আলোকচিত্র সম্ভারের সঙ্গে থাকবে চারুকলা পর্ষদের চিত্র-সংগ্রহও। বেহালায় রাজ্য প্রত্নতত্ত্ব সংগ্রহশালায় চলবে চন্দ্রকেতুগড় নিয়ে বিশাল প্রদর্শনী, যার অনেক শিল্পবস্তু এই প্রথম প্রকাশ্যে এল। মূল সম্মেলন চলবে চারুকলা পরিষদ ও এশিয়াটিক সোসাইটিতে। উদ্বোধন ৮ই শিশিরমঞ্চে সন্ধে সাড়ে ৬টায়। সঙ্গে মালদহের জগজীবনপুরে পাওয়া পোড়ামাটির ফলক (উপাসক), রাজ্য প্রত্নতত্ত্ব অধিকারের সৌজন্যে। 

 ইতিহাস চর্চা 

 ঢাকা থেকেই প্রথম প্রকাশিত হয়েছিল সমবেত উদ্যোগে বাংলার সামগ্রিক ইতিহাসের প্রথম খণ্ড (ঢাকা বিশ্ববিদ্যালয়, ১৯৪৩), আর পাঁচ বছর পরে দ্বিতীয় খণ্ড। সে কাজ ছিল ইংরেজি ভাষায়। পঞ্চাশ বছর পর ঢাকা থেকেই প্রকাশিত হল বাংলাদেশের ইতিহাস (১৭০৪-১৯৭১) (বাংলাদেশ এশিয়াটিক সোসাইটি, ১৯৯৩)। তিনটি খণ্ডে বিধৃত রাজনৈতিক, অর্থনৈতিক, সামাজিক-সাংস্কৃতিক ইতিহাস। ব্যাপক পরিমার্জনা সহ প্রকাশিত হয়েছে দ্বিতীয় সংস্করণ। মোট ৬৪ টি নিবন্ধ, লিখেছেন ৫১ জন বিশেষজ্ঞ। সম্পাদক সিরাজুল ইসলাম, সহ-সম্পাদক সাজাহান মিয়া। ঢাকার বাংলা একাডেমি প্রকাশ করেছে হেনরি গ্লাসি-র ট্র্যাডিশনাল আর্ট অব ঢাকা। বাংলাদেশের বিভিন্ন অঞ্চলের শিল্প-ঐতিহ্যের তথ্যনিষ্ঠ বিবরণ এই গ্রন্থ। বাংলাদেশের অনেকগুলি জেলার গেজেটিয়ারও বাংলা ভাষায় প্রকাশিত হয়েছে, বছর পনেরো আগেই। বাংলাদেশ এশিয়াটিক সোসাইটি ও ঢাকার বাংলা একাডেমির বইয়ের সঙ্গে বইমেলায় নয়া উদ্যোগ এনেছে বারোটি জেলার বাংলা গেজেটিয়ার। 

 ‘ইতর সন্তান’ বেশ্যা-বাইজিদের এখন নতুন নাম যৌনকর্মী। কিন্তু নামটুকু পালটে দিলেই তো আর বাস্তবটাও পালটে যায় না। এখনও তাঁদের জায়গা সমাজের বাইরে, তাঁদের জীবনচর্যা ব্রাত্যপর্যায়ের, তাঁদের গান বা কাব্য ‘সংস্কৃতি’ অভিধাযোগ্য নয়। অথচ সেই আঠারো শতক থেকেই বাংলা গানের এক উর্বর ক্ষেত্র হল নবাব-রাজা-জমিদার-বিত্তশালীদের নারী-বিনোদবৃত্ত। সেখানে গান বাঁধা হত, গাওয়া হত, স্ত্রী-পুরুষের মিলনকে গানের আবহ ছাড়া সার্থক করে তোলা যেত না। খ্যাতিমান গীতিকার ভারতচন্দ্র, রামনিধি গুপ্ত (নিধুবাবু), জ্যোতিরিন্দ্রনাথ ঠাকুর, রবীন্দ্রনাথ ঠাকুর, বঙ্কিমচন্দ্র চট্টোপাধ্যায়, মধুসূদন দত্ত প্রমুখের সঙ্গে বহু অখ্যাত, হারিয়ে যাওয়া সব গীতিকারদের গান গাওয়া হত সেখানে। সেইসব গানের সংকলন, কিছু স্বরলিপি, দুষ্প্রাপ্য ছবি মিলিয়ে ‘পতিত’ সমাজের এক অজানা ইতিহাস দেবজিত্‌ বন্দ্যোপাধ্যায়ের ‘বেশ্যাসংগীত বাইজিসংগীত’ বইতে (সুবর্ণরেখা)। সঙ্গের ছবিটি গহরজানের। শুধু গান নয়, উপনিবেশ কলকাতার বাবু-সংস্কৃতিতে মঞ্চাভিনয়ের জায়গাও ছিল বিরাট। প্রথমে বাড়িতে ইংরেজি নাটক মঞ্চস্থ করা, তারপর নিজেরাই বাংলা থিয়েটার তৈরি করে তোলা  বাংলা নাট্যজগতের ঊষাকালের পরীক্ষা-নিরীক্ষার নানা গল্প নিয়ে বিষ্ণু বসুর নতুন বই ‘বাবু থিয়েটার’ (সৃষ্টি)। ঊনবিংশ শতকের লোকসংস্কৃতির আরও একটি উল্লেখযোগ্য মূল্যায়ন সুমন্ত বন্দ্যোপাধ্যায়ের সংস্কৃতির ইতর সন্তান (অনুষ্টুপ)। একদিকে ‘ভদ্র’, অন্যদিকে ‘ইতর’  সমাজের দুই তীরের নির্মাণের ইতিহাস খুঁজতে গিয়ে কালীঘাটের পট, বাঈনাচ, খেমটা, কৌতুকালয় ইত্যাদি লোক-সংস্কৃতির নানা উপাদানের বিবরণ দিয়েছেন লেখক। পাশাপাশি ভাষা, প্রতীক, বিনোদন-ব্যবসার সমাজতাত্ত্বিক বিশ্লেষণ। 

 আনন্দসঙ্গী 

 এক আসরে এক সঙ্গে পঁচাত্তর জন সেরা বাঙালি প্রাবন্ধিক। দুই মলাটের মধ্যে বন্দি পৌনে একশো পড়বার মতো প্রবন্ধ। বলা হয় বাংলা প্রবন্ধের আদিপুরুষ বঙ্কিমচন্দ্র। সেই ঋজু, নীরন্ধ্র, মেদবর্জিত, সুঠাম গদ্যে সুস্পষ্ট বক্তব্য উপস্থাপনার যে রীতি অনুসরণ করছিলেন তাঁর ভাবশিষ্যরা, তাঁদের রচনার পাশাপাশি দেখি সবুজপত্রের ঘরানার পতাকাধারীদের, চলতি বাংলায় চলতি ভাবনা নিয়ে চটকদার রচনার উজ্জ্বল সব নমুনা। এ বাহিনীর পুরোভাগে স্বয়ং বীরবল। বাংলা প্রবন্ধের একটি তৃতীয় ধারারও দেখা মেলে এই সঙ্গমে। সেটি লঘু রচনার। রাজশেখর বসু, সৈয়দ মুজতবা আলী, নন্দীভৃঙ্গী হাস্যচ্ছলে শুনিয়েছেন গুরুতর সব কথা। আর এ সব নিয়েই জমজমাটি আনন্দসঙ্গী, আনন্দবাজার পত্রিকার পঁচাত্তর বছর পূর্তি উপলক্ষে প্রকাশিত এক নম্বর সংকলন ‘প্রবন্ধ’। ‘আনন্দসঙ্গী’র দ্বিতীয় সংকলন ‘ছোটগল্প’। এখানেও হাজির সিকি কম একশো গল্পকার। শুরু রবীন্দ্রনাথকে দিয়ে। তারপর দশকের পর দশক ধরে স্মরণীয় সব গল্পকারের হাত ধরে অকেবারে হাল আমলে পৌঁছে যাওয়া। একেবারে বাঁধা সড়ক নয়, কেউ কেউ রীতিমতো অভিযাত্রী। কে নেই এই সংকলনে? শরৎচন্দ্রের অনুপস্থিতিকে ব্যতিক্রম বলে ধরলে, গরহাজিরের নাম চট করে মনে আনা শক্ত। এই সংকলনটিতে ছোট, সুন্দর একটি ভূমিকা লিখেছেন সুনীল গঙ্গোপাধ্যায়। দুটি সংকলনেরই প্রকাশক আনন্দ পাবলিশার্স। 

 সৃষ্টিসুখে 

 পশ্চিমবঙ্গের গ্রামীণ রাজনীতি ও রাজনৈতিক গ্রাম। বাঙালির প্রেমের কবিতা। ছোটদের চোখে বড়দের জীবন। খেলা আর খেলোয়াড় নিয়ে কিশোর উপন্যাস। শ্রুতিনাটক। ম্যাজিক-নাটক বা নাটকীয় ম্যাজিক। বহুবর্ণ রবীন্দ্রনাথের বহুমাত্রিক মূল্যায়ন। গোয়েন্দা গল্প। উত্তমকুমার বন্দনা। বিষয়ের তালিকা দেখলে বলতে ইচ্ছে করে: সাবাস! রকমাারি বিষয়ের রকমারি বই হাজির করেছেন সৃষ্টি প্রকাশন, এ বারের বইমেলায়। গত বছরে তাঁদের চমক ছিল বইয়ের আয়তনে, এ বার সংখ্যায়। সব মিলিয়ে এ বারের সৃষ্টি পৌনে দুশো ছুঁই ছুঁই। 

 হেমন্তে, উৎসবে 

 ‘ঘরে ফিরছো কবে?/ এমনভাবে কাটে না দিন,/ হেমন্তে, উৎসবে।’ লিখেছেন নবনীতা দেবসেন। যাঁর উদ্দেশে এই কবিতা লেখা, তিনি শক্তি চট্টোপাধ্যায়। সেই আশ্চর্য মানুষটিকে নিয়ে অনুরাগীদের লেখালিখির এক নতুন সংকলন প্রসঙ্গ শক্তি চট্টোপাধ্যায়। সম্পাদক সুনীল গঙ্গোপাধ্যায় তাঁর ভূমিকায় লিখেছেন, ‘‘এবারে সময় এসেছে শক্তির যা প্রকৃত পরিচয়, তার রচনা, সেগুলির বিশ্লেষণ এবং বাংলা সাহিত্যে তার গুরুত্বপূর্ণ স্থানটি নির্দিষ্ট করা।’’ ঠিক কথা। মীনাক্ষী চট্টোপাধ্যায়: ‘‘অনেকেই আমাকে জিজ্ঞাসা করেন ‘যেতে পারি কিন্তু কেন যাবো’ কবিতাটি লেখার পরেই তিনি সংসারে মনোযোগী হয়েছিলেন কিনা। সেকথা সত্যি নয়। শক্তি সংসারী ছিলেন না ঠিকই কিন্তু সংসারী হতে চাওয়াটা ছিল সত্যি, তারই প্রতিফলন ঘটেছিল কবিতাটির মধ্যে।’’ সংকলনে বিশেষ মূল্যবান সংযোজন শক্তির তিনটি চিঠি। দুটি স্ত্রীকে, একটি কন্যাকে। ছত্রে ছত্রে এক অন্য মানুষ। সঙ্গের ছবিতেও সেই অন্য মানুষের এক ঝলক। কন্যা তিতির সঙ্গে শক্তি চট্টোপাধ্যায়। 

 সুলেখার লেখালিখি 

 ঢাকার এক মধ্যবিত্ত ঘরের কন্যা। বিয়েও হয়েছিল মধ্যবিত্তের ঘরে। প্রাতিষ্ঠানিকলেখাপড়ার সুযোগ পাননি। পাষাণের মতো বুকে চেপে ছিল যৌথ পরিবারের চাপ। দেশবিভাগের পর ছিটকে এসে পড়লেন কলকাতায়। জীবন যন্ত্রণার মধ্যেই যেন মুক্তির নিঃশ্বাস। তার পর হঠাৎ এক দিন সৃজনশীলতার বিস্ফোরণে বিচ্ছুরণ। সুলেখা দাশগুপ্ত যখন কলম ধরেছেন তখন তিনি দুই সন্তানের জননী, মধ্যবয়সী গৃহিণী। এক সময় এল তৃতীয় সন্তান, উচ্চমানের মাসিক পত্র বলাকা’। এ সব পঞ্চাশের দশকের কথা। লিখছেন একের পর এক উপন্যাস, কখনও কখনও গল্প। কাগজের জন্য সম্পাদকীয় প্রবন্ধ। পাঠকের চিঠির উত্তর। ‘বলাকা’র তিনিই ছিলেন সম্পাদক, প্রকাশক এবং সংগঠক। অনেক বিশিষ্ট জনই লিখেছেন ওই কাগজের জন্য। সুলেখা দাশগুপ্তের নিজের উপন্যাস গল্পও ছাপা হয়েছে সম্ভ্রান্ত পত্রপত্রিকায়। আবার সহসা এক দিন থেমে গিয়েছিল লেখালেখির ঝড়। অতঃপর বিস্মৃতি। সেই বিস্মৃতি থেকে সুলেখা দাশগুপ্তের রচনা উদ্ধার করে বাঙালি পাঠকের কাছে এ বার তুলে দিলেন উদ্যোগী প্রকাশক ‘পুনশ্চ’। প্রায় সাড়ে ছ’শো পৃষ্ঠার রচনা সংগ্রহ সম্পাদনা করেছেন কন্যা সুদেষ্ণা বসাক। সুলেখা দাশগুপ্তের রচনা সম্পর্কে এক বিস্তারিত আলোচনায় তার কৈফিয়ৎ দিয়ছেন সুদেষ্ণা চক্রবর্তী। 

 এই প্রথম 

 বইমেলা প্রাঙ্গণের সভাঘরে সেদিন বিদ্বজ্জন সমাবেশ, অক্সফোর্ড প্রকাশনার আহ্বানে। উপলক্ষ, নতুন প্রকাশিত একটি বই-এর উদ্বোধন। অক্সফোর্ড টেগোর ট্রানেেস্লশন সিরিজের দ্বিতীয় খণ্ড, সিলেকটেড রাইটিংস অন লিটরেচার অ্যাণ্ড ল্যাঙ্গোয়েজ, সম্পাদক শিশিরকুমার দাশ ও সুকান্ত চৌধুরী। সভার বক্তৃতায় অন্যতম সম্পাদক অধ্যাপক সুকান্ত চৌধুরী স্পষ্ট করে বুঝিয়ে দিলেন, কেন এই বইটি অদ্বিতীয়। অক্সফোর্ডের এই সিরিজের আগের খণ্ডটির বিষয় ছিল রবীন্দ্রনাথের ছোটগল্প। কিন্তু তাঁর গল্পের অনুবাদ তো হচ্ছে প্রায় একশো বছর ধরেই। এখন তার সংকলনও আছে একাধিক। এবারকার খণ্ডে আছে সাহিত্য এবং ভাষা নিয়ে কিছু প্রবন্ধ। এই সব প্রবন্ধের অনুবাদ কিন্তু আগে বেশি হয় নি। আর দুই মলাটের মধ্যে অনুবাদে প্রবন্ধের সংকলনের চেষ্টা একেবারেই হয়নি। এই খণ্ডে আছে প্রবন্ধের বিভিন্ন উল্লেখ-উদ্ধৃতির সূত্রনির্দেশও। শেক্সপিয়ারের সটীক সংকলন হামেশাই মেলে, রবীন্দ্রনাথ নিয়ে এমন প্রচেষ্টা এই প্রথম। সম্পাদকদের ধন্যবাদ, প্রবন্ধের পাশাপাশি তাঁর ছবির এত অর্থবহ উপস্থাপনার জন্য। অ-বাংলাভাষী বিশ্বের দিকে চোখ রেখেই এ বই, তবু শ্রোতাদের ধরন মনে রেখে সভার বক্তারা আলোচনার জন্য বেছে নিলেন বাংলা ভাষা। 

 তিন প্রজন্ম 

 ‘আমি দেখেছি সেই যুগকে, অর্থাৎ যুদ্ধকালীন সাংস্কৃতিক যুগকে। আমরা এলাম নতুন জোয়ার নিয়ে। যুদ্ধে, দুর্ভিক্ষে, মড়কে হাজার হাজার শবদেহকে সামনে রেখে... দেশপ্রেমে উদ্বুদ্ধ হয়ে সাংস্কৃতিক ফ্রন্টকে হাতিয়ার হিসেবে ব্যবহার করতে এগিয়ে এলাম।’ যুদ্ধের যুগ, সংস্কৃতির যুদ্ধবিরোধী সংগ্রামের হাতিয়ার হয়ে ওঠার যুগ, গণনাট্য সঙ্ঘ দিয়ে নতুন আদর্শে প্রাণিত গ্রুপ থিয়েটারের শুরু, সব মিলিয়ে শ্রীমতী শোভা সেনের স্মৃতিভাণ্ডারে এক অনন্য যাত্রাপথের অভিজ্ঞতা। শোভা সেনের স্মৃতিচারণার বই 

 ওঁরা, আমরা, এরা, প্রকাশক থীমা। নিজের কথা কমই। প্রধানত তাঁর অব্যবহিত পূর্ব, সমকালীন ও পরবর্তী অভিনেত্রীদের কথা। একদিকে পর্যবেক্ষকের দূরত্ব, অন্যদিকে ঘনিষ্ঠ ব্যক্তিগত সম্পর্কের আয়নায় ধরা অন্তরঙ্গ ছবি। নতুন আলোয় প্রায় তিন প্রজেেন্মর সুখ্যাত অভিনেত্রীরা: প্রফুল্লবালা, নিভাননী দেবী, পূর্ণিমা দেবী, ইন্দুবালা, সন্ধ্যারাণী, দীনা পাঠক, বীণা দাশগুপ্ত প্রমুখ। 

 রসের শিল্পী ‘শ্রীশ্রীসিদ্ধেশ্বরী লিমিটেড’-এর গণ্ডেরিরাম বা শ্যামানন্দ ব্রহ্মচারীর চেহারা কজন সাহিত্যরসিকের মনের মধ্যে আঁকা নেই? পরশুরাম নিজেই তাঁর চেনা কিছু লোকের আদলে আঁকিয়েছিলেন এই সব ছবি। কেদার চাটুজ্যেকে আঁকার আগে রাজশেখর রাস্তায় দাঁড়ানো একজন লোককে দেখিয়ে বললেন, ‘ওই ররকম খোঁচা খোঁচা দাড়ি আধবুড়ো’ চাই তাঁর। এঁকেছিলেন রাজশেখর বসুর অভিন্নহৃদয় বন্ধু যতীন্দ্রকুমার সেন। যতীন্দ্রকুমার সেকালের সুবিখ্যাত ব্যঙ্গচিত্রশিল্পী, ‘ভারতবর্ষে’র পাতায় যাঁর অনবদ্য স্কেচ বের হত ‘শ্রীনারদ’ সই দিয়ে। আবার, বাংলা কমার্শিয়াল আর্টের একটা নতুন দিগন্ত উন্মোচনেই হয়তো আরও অনেক দেরি হয়ে যেত তাঁকে ছাড়া। পুরনো কালের নানা মাসিকপত্র থেকে খুঁজে খুঁজে এই প্রচারবিমুখ গম্ভীরস্বভাব শিল্পীর ছবি আর লেখা সংকলন করেছেন বারিদবরণ ঘোষ, ব্যঙ্গচিত্রশিল্পী যতীন্দ্রকুমার সেন রচনাসংগ্রহ নামে। পাওয়া গেল বেশ কিছু রসরচনা, যাতে সিদ্ধহস্ত ছিলেন যতীন্দ্রনাথ। আর আছে ছবি। অবিস্মরণীয় অজস্র রসচিত্র উপহার দেওয়ার জন্য ধন্যবাদ পাবেন প্রকাশক আনন্দ পাবলিশার্সও। 

 লাল কার্পেট 

 উন্মোচন। উদ্বোধন। রঙিন প্রচ্ছদ। কখনও তা তুলে ধরছেন রবি শাস্ত্রী। মু্‌ম্বই থেকে কয়েক ঘণ্টার জন্য উড়ে এসে। কখনও মুনমুন সেন। বাংলা বইয়ের জন্য ফাইভ স্টার হোটেলে, মহার্ঘ সন্ধে। কখনও ওবেরয় গ্র্যাণ্ড। কখনও পার্ক। গত দুই এক বছরের মধ্যে দেখতে দেখতে বাংলা বইয়ের আনুষ্ঠানিক মুক্তি রীতিমতো একটা ইভেন্ট হয়ে উঠল। গত সপ্তাহে এমনই এক আসর বসেছিল মেনল্যাণ্ড চায়নার ব্যাঙ্কোয়েট-এ। মিঠুন, শতাব্দী, ঋতুপর্ণা, প্রসেনজিৎ, রূপা, ডোনা, চুণী, পি কে। এক দিকে চিনে বুফে। অন্য দিকে বাঙালি রান্নার শো-কেস। এ সব কিছুর কেন্দ্রবিন্দু বাংলা বই। গৌতম ভট্টাচার্যের ‘বডিলাইনের বিরুদ্ধে’, ‘নতুন বলের মুখে’। দুয়োরানির প্রাসাদ-প্রবেশ। পায়ের নীচে লাল কার্পেট। 

 ভিখারি 

 সমীর খামারু সালকিয়ায় একটা হোটেলে কাজ করত। দু’ টাকা রোজ। সকাল ৮টা থেকে বিকাল ৪টে। সন্ধে ৭টা থেকে রাত্রি ১১টা। মাঝখানের সময়টাতে হাওড়া স্টেশনে ভিক্ষে করত। সেই টাকায় টিফিন খেত। ‘আমি অনেক খেতে পারি।’ ‘কোন নেশা বেশি করিস?’ ‘চুল্লু। ওটা তো খাবার জিনিস। পেট ভরে।’ সমীরের সঙ্গে কথা বলেছেন শালতি রিসার্চ গ্রুপের সন্ধানীরা। কথা বলেছেন আরও বহু মানুষের সঙ্গে, যাঁরা এই শহরের মানুষ, যাঁদের আমরা দৃশ্য-দূষণের অন্যতম কারণ মনে করি। এড়িয়ে চলি। বড়জোর খুচরো পয়সা ছুড়ে দিই। পূর্ণেন্দু দাস, অনিতা মুখোপাধ্যায় অবং আশিস মুখোপাধ্যায় তাঁদের নিয়ে লিখেছেন ভিখারি: একটি অনুসন্ধান। ভিখারিদের সামাজিক প্রেক্ষিত, অর্থনীতি, ভিখারি সম্পর্কে রাষ্ট্রের নীতি তথা ভণ্ডামি, নানা জরুরি বিষয় নিয়ে আলোচনা। এবং শেষ প্রশ্ন: ভিখারি-মুক্ত সমাজ কি সম্ভব? বইটির প্রকাশক ক্যাম্প। 

 পুনশ্চ কলকাতা 

 জার্মান ঔপন্যাসিক গুন্টর গ্রাস কলকাতাকে উল্লেখ করেছিলেন ‘মাই ব্রোকেন লাভ’ বলে। সেই কথাটাই আর এক জার্মান লেখক মার্টিন কেম্পশেন তাঁর গ্রাস সংক্রান্ত সম্পাদনাগ্রন্থের শিরোনাম করেছেন। গ্রাসের নিজের রচনা, ভাষণ ছাড়াও তাঁর দুই সফরের বন্ধুবান্ধব, পরিচিত বা গুণগ্রাহীর নির্মেদ, নিটোল বিবরণ ও পর্যবেক্ষণ। ‘রবীন্দ্রনাথ টেগোর ইন জার্মানি’ গ্রন্থের গবেষক-লেখক কেম্পশেন বিরচিত ‘মাই ব্রোকেন লাভ: গুন্টর গ্রাস ইন ইণ্ডিয়া অ্যাণ্ড বাংলাদেশ’ গত ৩১ জানুয়ারি আনুষ্ঠানিক ভাবে মুক্ত হল ম্যাক্সমুলার ভবনে। পরে একটি আলোচনাচক্রে অংশ নেন ‘মাই ব্রোকেন লাভ’-এর ছ’জন লেখক শুভরঞ্জন দাশগুপ্তের সঞ্চালনায়। তাঁরা শিল্পী শুভাপ্রসন্ন, বাংলাদেশী আলোকচিত্রী নাসির আলি মামুন, এস ভি রমন, অধ্যাপক অমিতাভ রায় এবং শঙ্করলাল ভট্টাচার্য। 

 শিশুশিক্ষা 

 ‘এই হল ভিক্টোরিয়া মেমোরিয়ালের দরজা। ওটা ইণ্ডিয়া গেট। আর ওই যে দূরে, ওটা সাঁচি স্তূপ...’ বালক পুত্রকে বোঝাচ্ছিলেন বইপ্রেমী তরুণ পিতা। গিল্ডের অফিস ঘরের সামনে এসে বললেন, ‘এটা রাজা রামমোহনের বাড়ি’। শুনে জনৈক বললেন, ‘রামমোহনের বাড়ি বলবেন না, বলুন রমাপ্রসাদের বাড়ি। ১৮৫৭’র রুস্যাক সাহেবের পথনির্দেশিকায় এ বাড়ি পাইনি। সিমস ও স্মিথের মানচিত্রেও নয়। রাধারমণের কলকাতা দর্পণেও তো বলা আছে, রামমোহন ওই বাড়ির বাসিন্দা ছিলেন না। কেন মিছিমিছি বাচ্চাটিকে ভুল বোঝাচ্ছেন?’ বালকের নজর ততক্ষণে পৌঁছে গেছে কাঠকুটো-পিসবোর্ড-প্লাইবোর্ডের স্তূপের দিকে, ‘বাবা দ্যাখো গুজরাটের ভূমিকম্প’! 

 নেতাজি ও পরশপাথর 

 বাঁধ কি সত্যিই ভাঙছে তবে? ২৩ জানুয়ারি নেতাজি ভবন প্রাঙ্গণে বেজে উঠল ‘রক অ্যাণ্ড রোল’। নিয়ম ভাঙার গান শোনাল কলকাতার বাংলা ‘রক ব্যাণ্ড’ ‘পরশপাথর’। ভুরু কুঁচকেছেন সনাতনপন্থী, তরুণরা কৌতূহলী। নেতাজি তো এক অর্থে নিয়ম ভাঙার নায়ক। আর নেতাজি ভবনে বছর ত্রিশ আগে এই দিনেই পশ্চিমী ঢঙে অর্কেষ্ট্রা বাজিয়েছিলেন আনন্দশঙ্কর। নেতাজী ভবনের জন্য একক সঙ্গীতের আসর করেছেন, অধুনা কবীর, সুমন। তবু, ২৩ জানুয়ারি ‘রক’ স্টাইলে ‘বন্দেমাতরম্‌’ বাজল যখন, ঝনঝনিয়ে কোথাও একটা শিকল খসে পড়ল নিশ্চয়। নেক্সট স্টপ জোড়াসাঁকো? কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1010102_2bus2.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

দেশে তৈরি বিদেশি মদের দাম বাড়ল স্টাফ রিপোর্টার  কলকাতা দেশে তৈরি বিদেশি মদের লাইসেন্স ফি বাড়ানোর সিদ্ধান্ত নিয়েছেন রাজ্যের আবগারি কমিশনার। সেই কারণে ৭৫০ এম এলের বোতলে দাম বাড়ছে ১৪ টাকা করে, ৩৭৫ এম এলে ৭ টাকা এবং ১৮০ এম এলে দর বাড়ছে ৪ টাকা করে। 


</TEXT>
</DOC>
<DOC>
<DOCNO>1010101_din.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

আপনার আজকের দিনটি সব্যসাচী 

মেষ: বৈষয়িক বুদ্ধির বিকাশ ও সম্পত্তি ক্রয়। চাকুরিজীবীর পদোন্নতি ও নতুন কর্মভাবনা। গৃহে শুভ অনুষ্ঠান ও বহুজন সমাগম। 

বৃষ: সামাজিক সম্মান ও প্রতিষ্ঠা লাভ। পত্নীর কর্মকুশলতা ও পারিবারিক শ্রীবৃদ্ধি। স্বাস্থ্য বিষয়ে সতর্কতা আবশ্যক। 

মিথুন: প্রযুক্তি-পরিকল্পক ও বিজ্ঞান-গবেষকের কৃতিত্ব। উপস্থিত বুদ্ধি ও তৎপরতায় কার্যসিদ্ধি। একাধিক সদুপায়ে অর্থাগম। 

কর্কট: কর্মোন্নতি ও বিবাহ বিষয়ে শুভ। যত্র আয় তত্র ব্যয় সঞ্চয় নাস্তি। গুরুজন ও ঊধ্বর্তন কর্তৃপক্ষের শুভ নির্দেশ লাভ। 

সিংহ: জীবাণু সংক্রমণ, উদরপীড়া ও জ্বরভোগ। সন্তানের কৃতিত্বে গৌরব বৃদ্ধি। বুদ্ধি ও সিদ্ধান্তের অস্থিরতা বিষয়ে সতর্ক হবেন। 

কন্যা: সৌভাগ্যের সূচনা ও কর্মে পদোন্নতি। বহু কর্মব্যস্ততা, উপার্জন ও সঞ্চয় বৃদ্ধি। সন্তানের শুভ লাভ ত্বরান্বিত হতে পারে। 

তুলা: গৃহবাহনাদি সম্পত্তি বিষয়ে শুভ। স্বাস্থ্যলাভ ও মানসিক অবস্থার উন্নতি। আধ্যাত্মিক শান্তি ও কাব্যগীত চর্চা। 

বৃশ্চিক: কর্মে সংস্থাগত পরিবর্তন ও স্থানান্তরে উন্নতি। নির্জন বাস, একাগ্র মনন ও আধ্যাত্মিক উপলব্ধি। সম্মান ও সম্পত্তির সুরক্ষা বিষয়ে যত্ন নিন। 

ধনু: জীবাণু সংক্রমণ ও জ্বরাদি পীড়া। দাম্পত্য জীবনে শান্তি ও সমৃদ্ধির সূচনা। বৈষয়িক মীমাংসা লাভজনক হতে পারে। 

মকর: সমাজবিরোধী, দুর্বৃত্ত বিষয়ে সাবধান। আমদানি ও রফতানি সূত্রে বৈদেশিক অর্থাগম। দ্রব্যার্থের অপচয় বিষয়ে সতর্কতা। 

কুম্ভ: উচ্চতর বিদ্যার্জন ও বৃত্তিগত প্রশিক্ষণ লাভ। শ্লেষ্মাবৃদ্ধি ও শ্বাসকাসাদি ক্লেশ। বায়ুমার্গে ভ্রমণ ও কর্মসূত্রে দূরযাত্রা। 

মীন: বহু লাভের সম্ভবনায় ব্যবসায় অর্থ বিনিয়োগ। প্রিয়জনের বিবাহ বিষয়ে চিন্তা। কর্মে পদোন্নতি। গুরুজনের সেবা ও পরোপকারে ব্যয়। 


</TEXT>
</DOC>
<DOC>
<DOCNO>1010711_binodan.utf8</DOCNO>
<TEXT>


 ২৬ আষাঢ় ১৪০৮ বুধবার ১১ জুলাই ২০০১ 

 স্বাদ আহ্লাদ সৈকত সুখাদ্যের বিচ্ছুরণ রঞ্জন বন্দ্যোপাধ্যায় 

 সাহসী মিনিম্যালিজম বা মিতবাদে উদ্বুদ্ধ অন্দরমহল। নির্মেদ। ছিমছাম। অনেকটা কী রকম যেন ইউরোপ-ইউরোপ। কলকাতার নতুন রেস্তোরাঁ, ২৮ সার্কাস অ্যাভিনিউয়ের পর্তো রিও। 

 রেস্তোরাঁটি পুরোপুরিই কোস্টাল কুইজিন বা সৈকত-অশনের। ভারতের বেলাভূমি জাগিয়ে তোলে গুচ্ছ ছবির কোলাজ: বালির সোনালি সমুদ্র; সমুদ্রের বাতাসে নারকেল গাছের উর্মিল উল্লোল; নিঃসঙ্গ দেবালয়, গির্জা, মসজিদ; এবং আন্তর্জাতিক খ্যাতির অনুবর্তী জলভূমি, বন্ধু ব্যাকওয়াটার্স। ভারতের সৈকত সংস্কৃতির বহুমাত্রিক প্রকাশ ঘটেছে তার সুখাদ্যের বিচিত্র ধারায় মহারাষ্ট্রীয়, কঙ্কনি, গোয়ান, মাঙ্গালোরিয়ান, মালাবারি, কুর্গি, চেটিনাড, অন্ধ্রীয় এবং বঙ্গীয় সৈকত-সুখাদ্য। এতগুলি স্টাইলের বিচ্ছুরণে কখনও ফরাসি, পর্তুগিজ, কখনও ইতালিয়ান উদ্ভাস। ভারতীয় সিন্ধুসৈকত-সুখাদ্যের প্রায় অনেকটাই এখন পর্তো রিওতে। শুধু মনে রাখবেন, ছোট্ট রেস্তোরাঁ, ব্যক্তিগত যত্নে আগ্রহী। তাই লাঞ্চ বা ডিনার, যাতেই যান, টেবিল বুক করে যাওয়াই তো ভাল (ফোন: ২৮১-৩৯২১)। এই রেস্তোরাঁর সব থেকে দামি ডিশটির দাম, লবস্টার কুণ্ডাপুরি। দাম ৪০০ টাকা। ছবিটা দেখলেই বুঝবেন, দু’জনে ভাগ করে খাওয়া যায়। 

 পর্তো রিও-তে খেতে এক জন গাইডের প্রয়োজন। তিন জনের ত্রিমাত্রিক প্রচেষ্টায় পর্তো রিও: অমিত রায়, সিদ্ধার্থ বসু, হীরক বসু। টেবিলে বসেই এঁদের খোঁজ করবেন। বলবেন আপনারা কত খরচের মধ্যে স্বাদ-আহ্লাদ সারতে চান। এঁরাই আপনাদের ঠিক মেনুপথে চালনা করবেন। মাথা পিছু ১২৫ টাকা (ট্যাক্স সমেত) খরচে কন্টিনেন্টাল ভেজিটেবিল পাবেন: ক্রিম অব টোম্যাটো স্যুপ, গ্রিলড মাশরুম অ্যাসপারাগাস মরনে অথবা পোর্ট রয়েল স্যালাড, টসড স্যালাড এবং শেষ পাতের কন্টিনেন্টাল পদ। আর নন-ভেজ হলে, এই রকম কিছু: শ্রিম্প বিস্ক, চিকেন স্টেক অথবা পোচড ভেটকি, শ্রিম্প বিচ-স্যালাড অথবা হাওয়াইয়ান চিকেন স্যালাড এবং শেষ পাতের পদ। ট্যাক্স নিয়ে ১৭৫ টাকা। যদি দুপুরে যান, (১২-৩০ থেকে ৩-৩০-এর মধ্যে) পাবেন ‘সেট’ ‘কোস্টাল’ লাঞ্চ: ফিশ কোলিওয়াদা অথবা মাটন হরিয়ালি, গোয়ান ফিশকারি অথবা ম্যাঙ্গালোরিয়ান মাটন, স্টিমড রাইস, এবং শেষ পাতের পদ। ট্যাক্স নিয়ে ১৭৫ টাকা। অথবা উইকস স্পেশাল কোস্টাল লাঞ্চ, ট্যাক্স নিয়ে ২৩০ টাকায় মাটন মালওয়ানি স্টাইল অথবা চিকেন আজাদিনা, জাম্বো প্রন শেফ’স স্পেসাল অথবা পমফ্রেট গাসি, স্টিমড রাইস এবং শেষ পাতের মধুর রস। দেখা যাচ্ছে দু’জনে সব চেয়ে দামি সেট লাঞ্চ খেলে খরচ ৪৬০ টাকার বেশি হচ্ছে না। ‘সেট’ মধুর রসের বাইরে যেতে পারেন অনায়াসে: সুইস চকোলেট স্লাইস; আইরিশ হুইস্কি স্লাইস; ট্রপিকাল ফ্রুট পেসট্রি; ব্ল্যাক ফরেস্ট। প্রত্যেকটির দাম ৬৫ টাকা। প্রত্যেকটিই চমৎকার। প্যাটিসেরি দেখছেন মনতোষ বিশ্বাস। তাঁর তৈরি মধুর রস পর্তো রিও-র বিশেষ আকর্ষণ। যদি কোস্টাল ফুড খেতে চান, সরাসরি শেফ হনুমন্ত জানজেকে টেবিলে আসতে অনুরোধ করে তাঁর পরামর্শ নিতে পারেন। আর কন্টিনেন্টাল খেতে, অবশ্যই শেফ অরূপ মণ্ডল। অরূপকে জিজ্ঞেস করুন নস্ট্যালজিয়া সেকশন-এর কথা। তা হলেই টেবিলে আসবে সেই বিস্মৃত সুখ, যার নাম ক্রাম্বস ফ্রায়েড ল্যাম্ব চপস। এ বার যাঁরা একটু বেশি খরচ করে ডিনার খেতে চান, তাঁদের জন্য কিছু টিপস। লবস্টার কুণ্ডাপুরির সঙ্গে এক প্লেট ক্র্যাব গ্রিন মশালা, মাঝারি ১৮০ টাকা। বড় ৩০০ টাকা। দারুণ। কাঁকড়ার স্যালাড নিতে পারেন, ক্র্যাব লুই, ৯০ টাকা। পর্তুগিজ প্রন এক প্লেট টেস্ট করবেন? দাম ২৫০ টাকা। গারলিকচিজের বিছানায় চিংড়ির বারবিকিউ। চিকেন স্টেকও খুব ভাল, দাম ১২০ টাকা। আর মিন্ট সস দিয়ে ল্যাম্ব রোস্ট? ১৩০ টাকা। যাঁরা মাছের ভক্ত, তাঁরা খেতে পারেন পোচড ভেটকি ইন লেমন বাটার অথবা গ্রিলড ভেটকি। ১২৫ টাকা। 

 যাঁরা কোস্টাল স্যালাডের ভক্ত, পর্তো রিও তাঁদের স্বর্গ। উর্বশী-মেনকাদের নাম, শ্রিম্প বিচ স্যালাড, ৯০ টাকা। অথবা চিজ অ্যাণ্ড পাইন অ্যাপেল স্যালাড, ৮৫ টাকা। যাবেন নাকি আজই লাঞ্চ বা ডিনারে? 


</TEXT>
</DOC>
<DOC>
<DOCNO>1010713_kolkata.utf8</DOCNO>
<TEXT>


২৮ আষাঢ় ১৪০৮ শুক্রবার ১৩ জুলাই ২০০১

আরও খবর

‘জেড’ নিরাপত্তায় নজরবন্দি সৌরভ সব্যসাচী সরকার: জাতীয় দলের অধিনায়কের বাড়ির প্রধান ফটকে বন্দুকধারী উর্দিদের ছড়াছড়ি আর হঠাৎ নজিরবিহীন নিরাপত্তা গত পাঁচ বছরে দেখেননি বেহালার বীরেন রায় রোডের বাসিন্দারা।

স্টাফ লাশ কাটা ঘরে দুই রিপোর্টার: বধূর স্বাস্থ্য সচিবের নির্দেশ দেহ নিয়ে সত্ত্বেও টানাপোড়েন মৃতদেহের সুরতহাল করলেন না দুই সরকারি অফিসার। আর সেই কারণে দুই গৃহবধূুর দেহ পড়ে রইল নীলরতন সরকার হাসপাতালের লাশ কাটা ঘরে।

শ্মশানে বৃহস্পতিবার বিদ্যুৎস্পৃষ্ট সকালে কেওড়াতলা হয়ে শ্মশানে বিদ্যুৎস্পৃষ্ট দুই শিশু-সহ জখম হয়ে দু’টি শিশু ৩ গুরুতর আহত হয়েছে। শিশু দু’টিকে বাঁচাতে গিয়ে বিদ্যুৎস্পৃষ্ট হয়েছেন সি ই এস সি-র এক কর্মীও: স্টাফ রিপোর্টার

বান্ধবীকে নগ্ন ব্যবসায়ী খুন করায় তোলাবাজদের ছাত্রছাত্রীকে গুলিতেই চার্জশিট

মেধা পরীক্ষার গাড়িচালকদের মূল অভিযুক্তের সঙ্গে বিরোধে

বাড়ি তল্লাশি, অচলাবস্থা অফিসে পাহারা স্টুডিওপাড়ায়


</TEXT>
</DOC>
<DOC>
<DOCNO>1010101_1cal6.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

বাইপাসে মাঝরাতে আলো না নেভানোর আর্জি পুলিশের স্টাফ রিপোর্টার  কলকাতা নিরাপত্তার স্বার্থে রাতে ইস্টার্ন মেট্রোপলিটন বাইপাসের বিভিন্ন এলাকা আংশিক নিষ্প্রদীপ না-করার জন্য সি এম ডি এ-র কাছে পুলিশের তরফে আর্জি জানানো হয়েছে। বিদ্যুতের মাসুল বাঁচাতে সি এম ডি এ রাত ১২টার পরে বাইপাসে বেশ কিছু বাতিস্তম্ভের আলো নিভিয়ে রাখতে শুরু করেছিল। বাইপাসে গাড়ি আটকে ডাকাতি এবং লাগোয়া কসবায় জোড়া ডাকাতির পরে সারা রাত বাইপাস আলোকিত রাখতে দক্ষিণ ২৪ পরগনা জেলা পুলিশের তরফে সি এম ডি এ-কে অনুরোধ করা হয়েছে। 

সল্টলেক থেকে দক্ষিণে পাটুলি পর্যন্ত বাইপাসে এখন তিনশোর কিছু বেশি বাতিস্তম্ভ আছে। আগের চেয়ে বাইপাসের বিভিন্ন অংশে রাস্তা চওড়া করায় বাতিস্তম্ভের সংখ্যা না-বাড়িয়ে বাড়ানো হচ্ছে আলোর মাত্রা। এর জন্য উচ্চ ক্ষমতাসম্পন্ন সোডিয়াম বাষ্পের ডিসচার্জ বাতি ব্যবহার করছে সি এম ডি এ। সেই সব বাতি সন্ধ্যার পর থেকে সারা রাত জ্বলায় প্রতি মাসে প্রায় আড়াই লক্ষ টাকা মাসুল গুনতে হচ্ছে। এই খাতে খরচ কমাতে কয়েক মাস আগে সি এম ডি এ ঠিক করেছিল, বাইপাসের বিভিন্ন অংশে রাত ১২টার পরে প্রতি তিনটি বাতিস্তম্ভের দু’টি নিভিয়ে রাখা হবে। 

বাইপাসের লাগোয়া বিভিন্ন অংশ উত্তর ২৪ পরগনার অধীন বিধাননগর, কলকাতা পুলিশের অধীন ট্যাংরা, বেলেঘাটা, মানিকতলা ও উল্টোডাঙা, দক্ষিণ ২৪ পরগনার তিলজলা, কসবা, পূর্ব যাদবপুর ও যাদবপুর এই ন’টি থানার অন্তর্গত। বাইপাসে যান চলাচল নিয়ন্ত্রণের দায়িত্ব কলকাতা পুলিশের। পরপর ডাকাতির ফলে পুলিশের তরফে অনুরোধ করা হয়েছে, মধ্যরাতের পরে বাইপাস আংশিক নিষ্প্রদীপ করে রাখার বিষয়টি যেন পুনর্বিবেচনা করা হয়। সি এম ডি এ-র অন্যতম ডিরেক্টর জেনারেল টি বসু জানান, বাইপাসে কোন সময়ে কত গাড়ি চলে, সমীক্ষার পরে তার একটা আন্দাজ মিলেছে। নিরাপত্তা ও অপচয় এই দুইয়ের মধ্যে সামঞ্জস্য আনতে মধ্যরাতের পরে সেখানকার মোট বাতিস্তম্ভের দুই-তৃতীয়াংশের পরিবর্তে এক-তৃতীয়াংশ নিষ্প্রদীপ করে রাখারচেষ্টা হচ্ছে। 

বাইপাসের লাগোয়া নোনাডাঙা প্রকল্পে বসানো বিদ্যুৎ-ব্যবস্থার অনেকটাই সমাজবিরোধীরা উধাও করে দিয়েছে। কয়েক বছর আগে সি এম ডি এ ওই প্রকল্পে শতাধিক বাতিস্তম্ভ এবং সংযোগকারী কেব্‌ল বসায়। দুষ্কৃতীরা বাক্স কেটে বৈদ্যুতিক যন্ত্রপাতি এবং কেব্‌ল লোপাট করে দিয়েছে। 


</TEXT>
</DOC>
<DOC>
<DOCNO>1010706_aj-kol.utf8</DOCNO>
<TEXT>


২১ আষাঢ় ১৪০৮ শুক্রবার ৬ জুলাই ২০০১

তিনি আমাদের বলেন সীমিত বাজেট নিয়ে চলতে হয়। তাই নতুন থানাগুলি এখনই পূর্ণ শক্তি নিয়ে কাজে নামতে পারবে না।

বুদ্ধদেব ভট্টাচার্য কলকাতায় নতুন দশটি থানা চালু করা প্রসঙ্গে

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

বাগবাজার: আলু ৬.৫০, পটল ৮, বেগুন ১৫, হিমসাগর আম ২০, ল্যাংড়া ২২, কাটা পোনা ৭০, ইলিশ ১৬০। মানিকতলা: আলু ৭, পটল ১০, বেগুন ১৫, হিমসাগর আম ২৫, ল্যাংড়া ২০, কাটা পোনা ১০০, ইলিশ ২০০। কলেজ ষ্ট্রিট: আলু ৭, পটল ১২, বেগুন ১৫, আম ২০, কাটা পোনা ১০০, ইলিশ ২০০। হগ মার্কেট: আলু ৬.৫০, পটল ১৫, বেগুন ২০, দশেরি আম ২০, ল্যাংড়া ২০ , কাটা পোনা ৭০, ইলিশ ৪০০। ল্যান্সডাউন: আলু ৬.৫০, পটল ১০, বেগুন ২০, দশেরি আম ২৫, ল্যাংড়া ২০, কাটা পোনা ৭০, ইলিশ ২৫০। গড়িয়াহাট: আলু ৭, পটল ১০, বেগুন ২০, হিমসাগর অমিল, ল্যাংড়া ২০, কাটা পোনা ৬০, ইলিশ ৩২০। লেকমার্কেট: আলু ৭, পটল ১০, বেগুন ১৫, হিমসাগর আম ৩০, ল্যাংড়া ২৫, কাটা পোনা ১২০, ইলিশ ২৫০।

আজ জন্মদিন হলে পুলকরঞ্জন দেব শুভ গ্যাস-অম্বল-পেপটিক সংখ্যা: ২, আলসার ও ডায়াবিটিসে ৪, ৬, ৮। কষ্ট পেতে পারেন। শুভ দিন: এড়িয়ে চলুন রবি, সোম, অস্থিরতা, মদ্যপান, ও উদ্বেগ, দুশ্চিন্তা শনিবার। ও রাত্রি জাগরন। শুভ রঙ: বিভিন্ন কারণে হাল্কা অর্থব্যয়ের নীল, সাদা, ইঙ্গিত। ব্যবসা ও মেরুন। স্পেকুলেশনে শুভ রত্ন: অপ্রত্যাশিত অপরাজিতা অর্থাগম হতে পারে। নীলা, প্রিয়জনের বিবাহ মুক্তা, বিষয়ে শুভ যোগাযোগ। শ্বেত দাম্পত্য-প্রীতি ও প্রবাল পারিবারিক সুখ এবং হীরক বৃদ্ধি। ব্যবসাসূত্রে দূর ভ্রমণের সম্ভাবনা। কর্মক্ষেত্রে সুনাম বৃদ্ধি পেতে পারে।

কলেজে ভর্তি হতে প্রেসিডেন্সি কলেজ: মোট ৬০ শতাংশ নম্বর পেলেই ইংরেজি, রাষ্ট্র বিজ্ঞান, সমাজ বিজ্ঞান, ভূগোল ও উদ্ভিদবিদ্যার অনার্সের ভর্তির পরীক্ষার ফর্ম পাওয়া যেতে পারে। বাংলা, ইতিহাস, দর্শন, হিন্দিতে অনার্স পড়তে হলে মোট ৫০ শতাংশ নম্বর পেলেই চলবে। তবে ইংরেজিতে অনার্স পড়তে হলে এর সঙ্গে ইংরেজিতে ৫৫ শতাংশ কিংবা মোট নম্বর ৫৫ শতাংশ ও ইংরেজিতে ৬০ শতাংশ নম্বর পেতে হবে। ভূগোল অনার্স নিতে হলে এর সঙ্গে ৬০ শতাংশ নম্বর পেতে হবে ভূগোলে বা মোট ৬৫ শতাংশ নম্বর ও ৬৫ শতাংশ নম্বর গণিতে। প্রাণীবিদ্যায় অনার্স নিতে হলে উচ্চমাধ্যমিকে ৬৫ শতাংশ নম্বর ও বায়োসায়েন্সে ৭০ শতাংশ নম্বর থাকতে হবে। সমস্ত বিষয়ের পরীক্ষার জন্য আবেদন পত্র আজ, শুক্রবার এবং ৯, ১০, ১১ ও ১২ তারিখে কলেজ থেকে মিলবে। বিভিন্ন বিষয়ের উপর পরীক্ষা নেওয়া হবে ১৯, ২০ ও ২১ তারিখে।

৫০ বছর আগে ভাড়া বৃদ্ধির প্রতিবাদ

(ষ্টাফ রিপোর্টার)

মহাশয়,বাস মালিকদের পক্ষ হইতে বাস সিণ্ডিকেট বাসের অংশের (PARTS) মূল্য বৃদ্ধি ও কর্মচারীদের বেতন বৃদ্ধির যুক্তিতে যাত্রীদের ভাড়া বাড়াইবার জন্য আবেদন করিয়াছেন। কলিকাতায় জনসংখ্যা যথেষ্ট বৃদ্ধি পাইয়াছে। উহার কতক অংশ বাসে যাতায়াত করিয়া বাসের মালিকদের লাভ বাড়াইয়াছে। সে দিনও সরকার কতকগুলি বাসের লাইসেন্সের মেয়াদ বৃদ্ধি না করায় ঐগুলির লাভের অংশ বর্তমানে চালু বাসগুলির ভাগে পড়িয়াছে। যদি বাস মালিকগণ বর্তমান লাভে ব্যবসা চালাইতে না পারেন, তবে তাঁহাদের বাসগুলি সরকার হইতে ক্রয় করিয়া চালান উচিত। ধনিকদের স্বার্থের জন্য স্বল্প বিত্তশালীদের নিষ্পেষণ যাহাতে না হয়, সংশ্লিষ্ট কর্তৃপক্ষকে তৎসম্পর্কে বিবেচনা করিতে অনুরোধ করিতেছি।-শ্রীনকুলেশ্বর মুখোপাধ্যায়, গার্ডেন রীচ, কলিকাতা-২৪।

-আনন্দবাজার পত্রিকা, ২৮ জুন ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010403_classified.utf8</DOCNO>
<TEXT>


২০ চৈত্র ১৪০৭ মঙ্গলবার ৩ এপ্রিল ২০০১

পাত্রী পাত্র চাই চাই


</TEXT>
</DOC>
<DOC>
<DOCNO>1010101_weather.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

আবহাওয়া পূর্বাভাস: সোমবার আংশিক মেঘলা আকাশ। সর্বনিম্ন তাপমাত্রা থাকবে ১৪ ডিগ্রি সেলসিয়াসের কাছাকাছি। 

তাপমাত্রা: রবিবারের সর্বোচ্চ ২৬.৫ (স্বাভাবিক) এবং সর্বনিম্ন ১৪.৩ (স্বাভাবিক) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৯৬ শতাংশ এবং ন্যূনতম ৪৪ শতাংশ। 

বৃষ্টি: হয়নি। 

জোয়ার: বেলা ১টা ৪মিনিট ও রাত ১টা ৩৮ মিনিট। 

ভাটা: ভোর ৪টা ৫৯ মিনিট এবং বিকাল ৫টা ২২মিনিট। 

সূর্য: উদয় ৬টা ২২ মিনিট এবং অস্ত ৪টা ৫৯ মিনিট। 


</TEXT>
</DOC>
<DOC>
<DOCNO>1010112_calcutta.utf8</DOCNO>
<TEXT>


রাজাবাজার বিজ্ঞান কলেজে সত্যেন বসু মঞ্চের উদ্বোধনী অনুষ্ঠানে বিজ্ঞানী অসীমা চট্টোপাধ্যায়কে মঞ্চে ডাকেননি উদ্যোক্তারা। অনুষ্ঠান শেষে তাঁকে পায়ে হাত দিয়ে প্রণাম করে আর্শীবাদ চাইলেন মুখ্যমন্ত্রী বুদ্ধদেব ভট্টাচার্য। ছবি: দেবীপ্রসাদ সিংহ

গুলির লড়াই হয়েছিল গড়বেতায়, মানলেন ডিজি ভোটে আসন-সমঝোতা নিয়ে মধ্যরাতে মমতার বাড়িতে বৈঠক এ বার প্রণবের

কারও মতে ঠিক বলেছেন হাইকোর্টের প্রধান বিচারপতি, কেউ বলেন অপরাধ চলতি মাসে চুক্তি না-হলে ভেস্তে যাবে গ্রাঁ প্রি প্রকল্প বিভ্রাটে মেট্রো বন্ধ দীর্ঘক্ষণ শািন্তকুমার মিত্রের জীবনাবসান আধুনিক কেটারিংয়ের পুরোধা সুশীলকুমার গুঁইয়ের প্রয়াণ আবহাওয়ার পরিবর্তনে ম্যালেরিয়া, ডেঙ্গুর প্রকোপ বাড়বে, হু-র পূর্বাভাস জনগণনারপ্রশিক্ষণে হাজির না-হওয়ায় ঢালাও শো-কজ

ছবিতে কলকাতা


</TEXT>
</DOC>
<DOC>
<DOCNO>1010113_14rabiamela4.utf8</DOCNO>
<TEXT>
 ৩০ পৌষ ১৪০৭ রবিবার ১৪ জানুয়ারি ২০০১

তিরস্কৃত উপন্যাস

অভিজিৎ চৌধুরী

শুধু উপন্যাস লেখার কারণেই বহু লেখক নোবেল পুরস্কার পেয়েছেন। অপেক্ষার কালবেলা কাটিয়ে শেষ অবধি স্বীকৃত হয়েছে মহৎ সৃষ্টি। আবার পুরস্কৃত না হয়েও অনেক উপন্যাস কালজয়ী হয়েছে। পাঠকের বিপুল ভালবাসা সে ক্ষেত্রে হয়েছে লেখকের সবচেয়ে মহার্ঘ প্রাপ্তি।

চরম নিন্দিত হয়েছে সমালোচক এবং পাঠক উভয়ের কাছে, অথচ সেই উপন্যাসের শৈলী সম্পর্কে টি এস এলিয়ট বলছেন, ‘His style touches sublimity’ এ রকম উদাহরণ বিরল। তা ছাড়াও সব চেয়ে প্রতিক্রিয়া দেখিয়েছেন লেখক, তিনি নিস্পৃহ থাকতে পারেননি, উপন্যাস লেখা ছেড়ে দিয়ে কবিতার জগতে চলে গেছেন। এ রকমই একটি তিরস্কৃত, ব্যতিক্রম উপন্যাস টমাস হার্ডির ‘জুড দি অব্‌স্কিওর’। ১৮৯৬ সালে উপন্যাসটি পুস্তকাকারে প্রথম প্রকাশিত হয়। এর আগে হার্পার ম্যাগাজিনের মাসিক সংখ্যাগুলিতে ধারাবাহিক ভাবে প্রকাশিত হচ্ছিল নভেম্বর, ১৮৯৪ সাল থেকে। সম্পূর্ণ বইয়ের আকারে


</TEXT>
</DOC>
<DOC>
<DOCNO>1010711_kolpic.utf8</DOCNO>
<TEXT>


 ধন্যি মেয়ে: পিছু ধাওয়া করে এই সুস্মিতাই ধরিয়ে দিয়েছেন মিনিবাসের সাত ছিনতাইবাজকে। দুষ্কৃতীদের গ্রেফতার করে গড়িয়াহাট থানায় আনার পরে সেখানে বসেই ঘটনার বিবরণ দিলেন ওই কলেজ ছাত্রী।  রাজীব বসু 


</TEXT>
</DOC>
<DOC>
<DOCNO>1010105_calcutta.utf8</DOCNO>
<TEXT>


তৃণমূলের ১২ ঘণ্টার বাংলা বন্‌ধ আজ হতাশা থেকে কেশপুরে ফের সন্ত্রাস সৃষ্টি করলেন মমতাই, অভিযোগ বুদ্ধের

বন্‌ধ প্রত্যাখ্যান করার ডাক দিলেন মুখ্যমন্ত্রী তৃণমূলের অবরোধে তীব্র যানজট ফের উত্তুরে হাওয়ার হাত ধরে ঘুরে দাঁড়াল শীত টাকা ভর্তি ব্যাগ ফিরিয়ে দিলেন ট্যাক্সিচালক জীবজন্তুর খেলা চলবে সার্কাসে সল্টলেক স্টেডিয়ামে পিস্তল উঁচিয়ে পাইপ লুঠ


</TEXT>
</DOC>
<DOC>
<DOCNO>1010101_1raj9.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

রূপনারায়ণের ভাঙনে বিপন্ন কোলাঘাট থেকে নাটশাল স্বপন সরকার  তমলুক রূপনারায়ণ নদীর ভাঙনে কোলাঘাট, তমলুক এবং মহিষাদলের কয়েক লক্ষ মানুষ ভয়ঙ্কর বিপদের মধ্যে দিনের পর দিন কাটাচ্ছেন। নদীর গতিপথ পরিবর্তনের ফলে ওই সব এলাকায় ভাঙন ভয়াবহ আকার নিয়েছে। 

ভাঙন এতটাই তীব্র হয়ে উঠেছে যে, কয়েক বছর আগে জেলার সেচ দফতর প্রায় ৫৫ লক্ষ টাকা খরচ করে বাঁশের খাঁঁচা দিয়ে ভাঙন রোধের ব্যবস্থা করেছিল। কিন্তু তাতে লাভ হয়নি। নদীর মধ্যে চলে গিয়েছে ওই সমস্ত এলাকার প্রায় ৫০টি কাঁচা-পাকা বাড়ি এবং কয়েক’শো একর চাষের জমি। 

সেচ দফতর জানিয়েছে, নদীর গতিপথ পরিবর্তনের ফলেই এই অস্বাভাবিক ভাঙন হচ্ছে। ভাঙন আটকাতে গেলে নদীকে তার স্বাভাবিক পথে চলতে দিতে হবে। আর তা করতে গেলেই নদীগর্ভ থেকে পলি তুলতে হবে। এর পাশাপাশি কোলাঘাটের পর থেকে রূপনারায়ণ নদীতে মেশা নিকাশি নালাগুলির সংস্কার করতে হবে। 

মেদিনীপুরের ঘাটালের বন্দর থেকে শুরু হয়ে মহিষাদলের নাটশাল পর্যন্ত দীর্ঘ ৮৭ কিলেমিটার পথে রূপনারায়ণের এক পাড়ে হাওড়ার বাগনান, কল্যাণপুর, দ্বীপমালিতা, চরকাটাপুর ও অনন্তপুর। নদীর অন্য পাড়ে মেদিনীপুরের কোলাঘাট, ধলহারা, তমলুক, দোনিপুর ও নাটশাল। সেচ দফতরের কথায়, নদীর স্বাভাবিক গতিপথে বেশ অনেকটাই পরিবর্তন ঘটেছে। 

তার কারণগুলি হল 

 নদীর বুকে চরা পড়ে যাওয়া। 

 গাছ কেটে নেওয়ায় ভূমিক্ষয়। 

 কোলাঘাটে তিনটি সেতু। 

 নদীতে ড্রেজিং না করা। 

 নদীর সঙ্গে যুক্ত হওয়া নিকাশি নালার সংস্কার না হওয়া 

 নদীর পাড়ে সারি দিয়ে ইটভাটাগুলির যথেচ্ছ ভাবে মাটি কাটা। 

কোলাঘাটের পর নিম্ন অববাহিকার দিকে রূপনারায়ণের বুকে নানা জায়গায় চরা পড়ে গিয়েছে। আর তার মধ্যে দোনিপুরের কাছে জেগে ওঠা মায়াচর নদীর স্বাভাবিক প্রবাহকে বাধা দিচ্ছে। এর পাশাপাশি চলছে নদীর দুই পাড়ে যথেচ্ছ গাছকাটা। কোলাঘাটে দু-দু’টি রেল সেতু ও একটি সড়ক সেতুর স্তম্ভগুলির চারপাশেও দিনের পর দিন পলি জমে নদীর নাব্যতা কমে গিয়েছে। কোনও দিনই নদীতে ড্রেজিং হয়নি। সেই সঙ্গে ইটভাটাগুলির জন্য নদী থেকে মাটি কাটা চলছে সমানে। 

এ ব্যাপারে সেচ দফতরও উদাসীন। বেশ কয়েক বছর আগে নদীতে ড্রেজিংয়ের জন্য ৩২ কোটি টাকা মঞ্জুর করা হলেও পরে তা বাতিল হয়ে যায়। অথচ প্রতি বছর শুধুমাত্র মেদিনীপুরের দিকে নদীর পাড় রক্ষণাবেক্ষণে সেচ দফতরের খরচ হয় ২০-২৫ লক্ষ টাকা। 

সমস্যা মেটাতে রাজ্য সরকার একটি বিশেষজ্ঞ কমিটি তৈরি করেছিলেন। সেই কমিটির রিপোর্টে বলা হয়েছে, ওই নিকাশি নালাগুলির আমূল সংস্কার করতে হবে। সেই সঙ্গে উচ্চ অববাহিকায় ভূমি সংরক্ষণ, সেতু ও কালভার্টের নীচে জমা পলি পরিষ্কার করে নদীর নাব্যতা বাড়াতে হবে। দখলমুক্ত করতে হবে নদী ও নিকাশি খালগুলিকে। 

রূপনারায়ণের এই দীর্ঘ দিনের সমস্যার ব্যাপারে মেদিনীপুর (পূর্ব) জেলার সেচ দফতরের এগজিকিউটিভ ইঞ্জিনিয়ার সাধন বন্দ্যোপাধ্যায় বলেন, ‘‘যত দিন না ড্রেজিং করা হচ্ছে, তত দিন পর্যন্ত এ ভাবেই কোনও রকমে রক্ষণাবেক্ষণের কাজ চালাতে হবে।’’ 


</TEXT>
</DOC>
<DOC>
<DOCNO>1011121_crossword.utf8</DOCNO>
<TEXT>
 ৫ অগ্রহায়ণ ১৪০৮ বুধবার ২১ নভেম্বর ২০০১

 শব্দছক ৯৯৭ পাশাপাশি উপর-নীচে 

 ১ ভৃত্য, ১ রূপে ক্রীতদাস। গন্ধে ৩ মিলিয়ে গেছে অতুলনীয় এমন। হলেও এ-ফুল ৫ মাটিতে বা অনার্য বলে পায়ের উপর আনত পূজায় লাগে হয়ে অভিবাদন। না। ৭ ২ মনঃকষ্ট। শ্রীরামচন্দ্র। ৩ বিনম্র, ৯ ঘেরা। বিনয়যুক্ত। ১০ মালাবদলের ৪ মতো মানবদেহের বিবাহ যা অস্থিময় বৈষ্ণবদের কাঠামো। মধ্যে দেখা যায়। ৫ দেহের উপর ১১ গোলাকার। মনের  ১২ আবদার, অনেকখানি। মূল্যের ৬ যা শুভকর। অগ্রিম প্রদত্ত ৭ রাজসহচর। অংশ। ৮ সুগন্ধি ১৩ যে-রেখা এক সাদা ফুল বিন্দু থেকে বিশেষ। অন্য বিন্দু ১২ বর্ষা, পর্যন্ত দিক বৃষ্টি। পরিবর্তন না করে ১৩ সংগ্রহ বিস্তৃত। করা হয়েছে ১৫ গুপ্ত তথ্য এমন। আবিষ্কার বা ১৪ উদ্‌ঘাটন। উচ্চবংশীয়। ১৭ কালোবাজারে ১৬ প্রথা, সব ব্যবসাই রীতি। মোটামুটি এই ১৮ কাক রকম। সারাদিন এই ১৯ দেয়, কুড়িয়ে দানযোগ্য। বেড়ায়। ২১ অভ্যন্তর, ২০ কাজে অন্তঃপুর। লাগানো যায় ২৩ নিযুক্ত, এমন। বলবৎ। ২১ উৎসাহের ২৪ কিশোর, অভাব। নবযৌবনপ্রাপ্ত। ২২ তৃণের ২৫ একেবারে মতো তুচ্ছ নিঃস্ব বা বলে বোধ লক্ষ্মীছাড়া। করা। ২৭ অভিনেতাদের ২৩ মতো কৃত্রিম প্রতারণা, হাবভাব। শঠতা। ৩০ সুন্দরবনে ২৬ তিন পায়া এদের টেবিল অভাব নেই। বিশেষ। ৩২ কন্যা। ২৮ শিব। ৩৩ ঢেউ, প্রবাহ। ২৯ বিভিন্ন ৩৪ রাঙা চোখ। প্রকার। ৩৬ উদারচিত্ত, ৩১ রাজা বা মহিমান্বিত। জমিদারের ৩৮ অসৎ পথ, পাপের নিজস্ব পথ। সচিব। ৩৯ গৃহ, ভবন। ৩২ সেই রকম, ৪০ লজ্জা। তার মতো। ৪১ শীতকালে এর ৩৩ মারকুটে, তৈরি পোশাক জঙ্গি। আরামের। ৩৫  হইতে সাবধান। ৩৬ হৃদয়, মন। ৩৭ বাঁকা। সমাধান ৯৯৬ 


</TEXT>
</DOC>
<DOC>
<DOCNO>1010717_binodan.utf8</DOCNO>
<TEXT>


 ১ শ্রাবণ ১৪০৮ মঙ্গলবার ১৭ জুলাই ২০০১ 

 ঘরে বাইরে বাঁশ আর কঞ্চির এথনিক সৃষ্টি বিশ্বজিৎ চক্রবর্তী বনজ বাঁশের শুভ্র বুনোট হয়ে ওঠে অপরূপ শিল্পকীর্তি! আমাদের নকশি কাঁথার লোকশিল্প আরও রঙিন, আরও আত্মস্থ হল ওঁদের চিরায়ত বাতিদান আর ফুলের সাজির সহজ সৌন্দর্যে। কলকাতায় এল সেই অদেখা বিস্ময়, তাইওয়ান আর ফিলিপিনস থেকে। দুই পড়শি দেশের গাঁ-গঞ্জের গন্ধ এক রাশ লৌকিক কারুকাজের মধ্যে। এই প্রথম কলকাতায়। কলকাতার ‘রিজিয়নাল ডিজাইন অ্যাণ্ড টেকনিক্যাল ডেভেলপমেন্ট সেন্টার’ (আর ডি টি ডি সি) ব্যবস্থা করেছে প্রদর্শনীর। রাষ্ট্রপুঞ্জের উন্নয়ন সংস্থা ইউ এন ডি পি-র পৃষ্ঠপোষকতায় তা চলবে ২৭ জুলাই পর্যন্ত। সব মিলিয়ে ১৩২ টি। বাঁশ আর তন্তুর শিল্প নিদর্শন। দক্ষিণ এশিয়ার সাজানো শিল্পোন্নত দেশ তাইওয়ান। শহর আর গ্রামের মধ্যে দুস্তর ফারাক। ফিলিপিনস তুলনায় গরিব হলেও সে দেশেরও রয়েছে এক নিজস্ব লোকগাথা, লোকশিল্প। দু’দেশের কৃষিকাজ, কচি বাঁশ আর তার কাণ্ড থেকে বের করা সূতো-কঞ্চির ‘এথনিক’ গৃহসজ্জা সামগ্রী নজর কাড়ছে সারা বিশ্বের। নানা আকার, মাপ, গড়ন, সূক্ষ্ম কারুকৃতির মোটিফে দাগ রাখে দেশীয় চারু-ঐতিহ্য।নামমাত্র বিনিয়োগে বাঁশ আর কঞ্চি দিয়ে তৈরি এ সব। মধ্যমা আর তর্র্জনির ম্যাজিকে গড়ে ওঠে এই সব শিল্পবস্তু। ধরুন, নিতান্তই সাদামাটা চেহারার এক ফলপাত্রে কথা। তৈরি তাইওয়ানে। কারিগর তা গড়েছেন বাঁশের কাণ্ড থেকে। লম্বায় দেড় ফুট পাত্রটির উপরিভাগে রট আয়রনের মায়াবি মোমদানি। লোহা বেঁকিয়ে, ভেঙে-মুচড়ে মাথা তুলেছে দৃষ্টিনন্দন অথচ ব্যবহার উপযোগী এক সৃষ্টি।শূন্যে দোদুল্যমান, ঝুলন্ত বাতিদান পাঠিয়েছেন ফিলিপিনসের এক লোকশিল্পী। তাঁর নাম জানা গেল না। সাধারনত যা হয়, ভিড়ে মিশে থাকা গ্রামীণ কারিগরের নাম কেউ শোনেননি। ওঁর বাঁশের কাজ দেখতে দেখতে আপনা থেকেই মুখ থেকে বেরিয়ে গেল, ধরা যাক ইনি ফিলিপিনসের ‘বংশীবদন’। চিকন, কিছুটা সরু বাঁশের শরীর কুঁদে গড়েছেন একতারা ধরনের বাতিদান। নিভৃতে, কুলুঙ্গির মধ্যে রাখা লক্ষীর ঝাঁপির পাশে তা দিব্যি মানিয়ে যায় বাংলার গ্রামেও!কত দাম এগুলির, খুব বেশি নিশ্চয়ই? বিদেশ থেকে এসেছে, দামে কি পোষাবে? না, এ সব আপনার-আমার আশ মেটানোর জন্য কলকাতায় আনা হয়নি। অন্তত, তাইআপাতত। কী ভাবে, কত কম খরচে পড়শি দেশের সঙ্গে প্রতিযোগিতায় সমানে পাল্লা দেওয়া যায় তা জানতে বুঝতে, প্রধানত স্থানীয় কারিগরদের জন্যই এই প্রদর্শনী। দেশের হস্তশিল্পীরা যাতে প্রতিযোগিতায় টিকে থাকতে পারেন তার সাধু প্রয়াস।চার হাজার কোটি টাকার ভারতীয় হস্তশিল্পের বাজার বিপন্ন হতে পারে অচিরেই। বিশ্বের বাজারে হালে পানি পেতে জানা দরকার ওই সব দেশের শিল্পবস্তু তৈরির রীতিপ্রকৃতি, প্রযুক্তি আয়োজক, আর ডি টি ডি সি-র উপঅধিকর্তা নীরালক্ষ্মী পোলোই বললেন, ‘‘আমরা হিসেব করে দেখেছি, আমাদের তৈরি এই ধরনের জিনিস বিদেশের বাজারে যদি ৩০ টাকা দাম হয়, ওরা বেচবে দু’-তিন টাকায়।’’ তা হলে উপায়? নীরালক্ষ্মী এবং তার কেন্দ্রীয় দফতর মুশকিল আসান করতে চান এই ভাবে, ‘‘দু’দেশ থেকেই প্রযুক্তি ধার করে দেশীয় কারিগরদের শিল্পসামগ্রী তৈরি করতে উৎসাহ দেওয়া হবে। কারণ, এ দেশের চিরায়ত সূক্ষ্ম হাতের কাজ উঁচু মানের হওয়া সত্ত্বেও এগিয়ে যাচ্ছে দক্ষিণ এশিয়ার কিছু পড়শি দেশ। স্থানীয় কারিগরদের আমন্ত্রণ জানানো হল।’’ 

 ছবি: দেবীপ্রসাদ সিংহ 


</TEXT>
</DOC>
<DOC>
<DOCNO>1010330_24dance.utf8</DOCNO>
<TEXT>
 ১০ চৈত্র ১৪০৭ শনিবার ২৪ মার্চ ২০০১

 নৃত্য 

 সমালোচনা পরিশীলিত মেধার উচ্চারণ 

 শর্মিলা বসুঠাকুর 

 মধুবনী চট্টোপাধ্যায় চিরাচরিত নৃত্যশিক্ষাকেন্দ্র থেকে কিছুটা আলাদা একটি প্রতিষ্ঠান গড়ে তোলার উদ্দেশ্যে ভরতনাট্যম নৃত্যশিল্পী মধুবনী চট্টোপাধ্যায় তার নতুন সাংস্কৃতিক কেন্দ্র জাহ্নবীর উদ্বোধন করেন সম্প্রতি জ্ঞানমঞ্চে। 

 নানা রাগে আধারিত তিল্লানা সুতোয় গাঁথা তুলসীদাসের রামচরিত মানস অবলম্বনে চার অধ্যায়ে রামায়ণের কাহিনী বর্ণিত হয়েছে ওই দিনের সান্ধ্য অনুষ্ঠানে। পথনাটিকার ভাবনার আদলে নির্মিত সম্পূর্ণ ভরতনাট্যম নৃত্যশৈলীতে আধারিত মধুবনী নির্দেশিত এই উপস্থাপনা ধ্রুপদী নৃত্যপরিকল্পনা ও পরীক্ষার এক উজ্জ্বল ও উদ্দীপিত প্রচেষ্টা। 

 হরধনুভঙ্গ, সুপর্ণখা কাহিনী, মারীচ বধ-সীতা হরণ, রাবণ বধ এই চারটি অধ্যায়ে বিভিন্ন শিল্পী প্রাঞ্জল ভঙ্গিমায় কাহিনীর বিন্যাস ঘটিয়েছেন। কুশীলবরা সকলেই শিক্ষার্থী হলেও ভরতনাট্যম নৃত্যধারার মৌলিক উপাদানগুলি প্রসংশনীয় ভাবে আয়ত্ত করেছে। বিশুদ্ধ নৃত্যর পাশাপাশি অভিনয় অংশেও শিল্পীরা যত্নশীল  যা সাধারণত প্রারম্ভিক স্তরের শিক্ষার্থীদের মধ্যে বিরল। মনোজমুরলী নায়ারের সঙ্গীত নির্দেশনা এই প্রযোজনার এক বিশেষ সম্পদ। পোশাকে রঙের ব্যবহারেও ভাবনা চিন্তার সুস্পষ্ট ছাপ রয়েছে। দীর্ঘ কথন পরিহার করে সংক্ষিপ্ত আসরে, সুস্পষ্ট বিন্যাসে এবং বাঙ্ময় অভিব্যক্তিতে রামায়ণের কাহিনী মধুবনী বর্ণনা করেছেন। 

 যে কোনও অনুষ্ঠানেই উপস্থাপনার সার্থকতা নির্ভর করে তার পেশাদারিত্বে, নৃত্যের গুণগত মান ও সৌকর্যে, সময়ানুবর্তিতায় এবং পরিশীলিত মেধার উপরে। মধুবনীর প্রতিটি অনুষ্ঠানেই এই উপাদানগুলি বিশেষ ভাবে রক্ষিত হয়। জাহ্নবীর চলার পথে এইগুলিই পাথেয় হবে আশা করা যায়। নৃত্য সমালোচনা প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010130_25karcha.utf8</DOCNO>
<TEXT>
 ১০ পৌষ ১৪০৭ সোমবার ২৫ ডিসেম্বর ২০০০

 কলকাতার কড়চা ভূকৈলাসে কেলেঙ্কারি 

 রাজা নবকৃষ্ণের চেয়ে উনিশ বছরের ছোট জয়নারায়ণ ঘোষাল নাকি মাত্র একুশ বছর বয়সে বাংলার তদানীন্তন নবাব নাজিম মোবারক-উদ-দৌলার দরবারে চাকরি শুরু করেছিলেন। পরে কলকাতা পুলিশের সুপারিন্টেণ্ডেন্ট জন শেক্সপিয়রের বন্দোবস্তে যোগ দেন ইস্ট ইণ্ডিয়া কোম্পানির পুলিশের উচ্চপদে। কথিত, কলকাতা ঢাকা এবং যশোহরে জয়নারায়ণের কাজে উৎফুল্ল হয়ে স্বয়ং ওয়ারেন হেস্টিংস ১৭৮১তে দিল্লির বাদশার কাছ থেকে তিনহাজারি মনসবদারিসহ ‘মহারাজ বাহাদুর’ খেতাব এনে দেন তাঁকে। শুধু চাকরির উপার্জন থেকেই নয়, পারিবারিক লবণের ব্যবসা, সুবর্ণ আর রত্নের বাণিজ্য থেকেও যে বিপুল আয় তিনি করেছিলেন, তার খানিকটা দিয়ে খিদিরপুরের কালীবাগানে ১০৮ বিঘের ভূখণ্ডে ‘পরিখা বেষ্টিত সুরম্য এক প্রাসাদ’সহ গড়ে তোলেন ভূকৈলাস রাজবাড়ি। দীনবন্ধু মিত্র পরে জয়নারায়ণের ওই কীর্তি নিয়েই রচনা করেন ‘ভুবনে কৈলাস-শোভা ভূকৈলাস ধাম/সত্যের আলয় শুদ্ধ সত্য সব নাম,/চারিদিকে কাটা গড় কেমন সুন্দর/খিলানে নির্মিত সেতু, বর্ত্ম পরিসর,...।’ এই মুহূর্তে বংশের প্রবীণতম বংশধর সত্যজয় ঘোষালও (জন্ম: ১৯২১) স্মরণে আনতে পারেন বাল্যবয়সে নাচঘরে সত্যবালা বাঈজির নাচ দেখার কথা। ‘লুঠপাটের ব্যাপারটা প্রথম ধরা পড়ে চল্লিশের দশকে’ বললেন সত্যজয়। সেই হেতুই ’৪৮-এর ২১ জুন আলিপুরের সাবজজ পলাশচন্দ্র পালকে দিয়ে তৈরি হয় ‘ভূকৈলাসস্থ শ্রীশ্রীরক্তকমলেশ্বর শিবঠাকুর ও অন্যান্য দেবদেবীগণের সেবা পূজা ও দেবোত্তর সম্পত্তির শাসন সংরক্ষণ ব্যবস্থাপত্র’। ইতিমধ্যেই গোটা পরিবারটি ভাগ হয়েছে তিন ভাগে। প্রথম বাড়ি, মাঝের বাড়ি আর শেষের বাড়ি। শাসন সংরক্ষণ ব্যবস্থাপত্রকে বুড়ো আঙুল দেখিয়ে কখনও বোজানো হয়েছে ‘সত্যগঙ্গা’ দিঘি, দীনবন্ধুর দেখা ‘কাটাগড়’, আবার কখনও হয়েছে দলিল বিক্রি। লক্ষ্মীসোনা চক্রবর্তীর নাতনি সোমা এ রাজবাড়ির রানি হয়ে আসেন ’৭৮-এ। ‘তখনও গড়ের মধ্যে বাইরের লোকের ঢোকা ছিল বারণ’ বললেন তিনি। আশির দশক থেকে তাঁর চোখের সামনেই শুরু হল বাইরের লোকের গৃহনির্মাণ যজ্ঞ। শুধু তাই-ই নয়, চাষের টাকা নয়-ছয়, মন্দির সংস্কারের অজুহাতে পুরনো নির্মাণ ভেঙে ফেলা, শিবরাত্রির আয় আত্মসাৎ করা, পাওয়ার অব অ্যাটর্নি দিয়ে সম্পত্তি দখল, এস্টেটের আয় তছরুপ ইত্যাদি নানা কাণ্ড। গত ’৯৮তে রাজ্য সরকার ভূকৈলাস রাজবাড়িকে গেজেট নোটিফিকেশন করে ‘হেরিটেজ প্রপার্টি’ ঘোষণা করেছে। পুরসভার তরফে ডকুমেন্টেশনের কাজও শুরু হয়েছে। তার মধ্যেই ব্যক্তিগত উদ্যোগে সংস্কারের নামে ভোল পাল্টে গেল ঐতিহ্যবাহী পতিতপাবনী মন্দিরের। ওয়াটগঞ্জ থানার পুলিশ পাহারা থাকা সত্ত্বেও ভেতরে কেউ বানাচ্ছে বসতবাটি, কেউ কাঠগোলা, কেউ গ্যারেজ, কেউ বা আবার তৈরি করছেন পিচপথ। কৈলাসে কেলেংকারি সামলেছিল ফেলুদা, ভূকৈলাসে কেলেংকারি রুখবে কে? রাজবাড়ির ছবি তুলেছেন শুভ ভট্টাচার্য। 

 গঙ্গাপুজো 

 ব্রিটিশ মন্ত্রী প্যাট্রিসিয়া হুইট বা জর্জ নিকোলাসের কাছে মা গঙ্গা এ বার দণ্ডবৎ। রাজ্য সরকারের তৈরি মিলেনিয়াম পার্ক দেখে প্রশস্তি গাইলেন বলেই না এ বার থেকে বছর ভর শুরু হচ্ছে ‘নদী উৎসব’! লণ্ডন রিভার্স অ্যাসোসিয়েশন সহ নানা আন্তর্জাতিক সংগঠনের প্রস্তাব ছিল ‘নদী উৎসব’ করার। পুরমন্ত্রী অশোক ভট্টাচার্যও সদয় নদীর ব্যাপারে, ‘নদীর পাশেই সভ্যতা গড়ে ওঠে, নগরায়ণ হয়, শহরের ঠিকানা বাড়ে অথচ নদীর প্রতি আমাদের চরম হেলাফেলা।’ এর বিরুদ্ধে রুখে দাঁড়াতেই আগামী কাল মিলেনিয়াম পার্কে শুরু হচ্ছে উৎসব। সকাল সাড়ে ছ’টায় প্রিন্সেপ ঘাট থেকে ‘নদীর জন্য হাঁটুন’ পদযাত্রা দিয়ে গৌরচন্দ্রিকা। তার পর ‘নদী নিয়ে বসে আঁকো’, ম্যাজিক শো, লঞ্চে গঙ্গার বুকে নদী নিয়ে কুইজ, নদীর জন্য বাজি পোড়ানো নানা অনুষ্ঠান। ইতিমধ্যেই আলোর গয়নায় সেজে উঠেছে গঙ্গার নানা ঘাট, হাওড়া ও হুগলি দ্বিতীয় সেতু। নন্দনে দেখানো হবে নদীর বায়োস্কোপ। চলবে আলোয় ভরা চক্ররেল। এক দিকে যখন গঙ্গাপুজো অন্য দিকে তখন আদিগঙ্গা হত্যার নির্র্মম চক্রান্ত। এর পৌষ মাস ওর সর্বনাশ। 

 ব্রহ্মচর্যাশ্রম 

 ‘শান্তিনিকেতনে আমি একটি বিদ্যালয় খুলিবার জন্য বিশেষ চেষ্টা করিতেছি। সেখানে ঠিক প্রাচীন কালের গুরুগৃহবাসের মতো সমস্ত নিয়ম, বিলাসিতার নামগন্ধ থাকিবে না। ধনী দরিদ্র সকলেই কঠিন ব্রহ্মচর্যে দীক্ষিত হইবে।’ জগদীশচন্দ্র বসুকে লিখেছিলেন রবীন্দ্রনাথ। এ ঘটনার বছর খানেক আগে বলেন্দ্রনাথ ঠাকুরও ব্রহ্মবিদ্যালয় প্রতিষ্ঠার পরিকল্পনা করেছিলেন শান্তিনিকেতনে। ১৮৯৯তে তাঁর প্রয়াণে সেই উদ্যোগের দ্বারোদ্ঘাটন করেন সত্যেন্দ্রনাথ ঠাকুর। ১৯০১-এর ২২ ডিসেম্বর মহর্ষির অনুমতি নিয়ে রবীন্দ্রনাথ ব্রহ্মবিদ্যালয়কে রূপান্তরিত করেন ব্রহ্মচর্যাশ্রম বিদ্যালয়ে। আজ সেখানে পরলোকগত আশ্রম-বন্ধুদের স্মৃতিবাসর। অাছে শান্তিনিকেতন আশ্রমিক সংঘের সভা, বিশ্বভারতী অ্যালুমনি অ্যাসোসিয়েশনের মিলন উৎসব এবং খ্রিস্টোৎসব। কলকাতার নবীন-প্রবীণ আশ্রমিকরা সেই সূত্রেই এখন কলকাতা ছাড়া। 

 পটকথা বছর তিরিশ আগে স্বরচিত পট দেখিয়ে গান শোনাতে এসে কলকাতার গাড়ি আর শহর দেখার আনন্দে সারা রাত ঘুমই হয়নি তিন যুবকের। পারিশ্রমিক চাইবার সময় দৈনিক পাঁচটি টাকাই তাদের কাছে বেশি মনে হয় কারণ তখন খেতমজুরদের দিন মজুরি ছিল চার টাকা। অবশেষে উদ্যোক্তাদের পক্ষ থেকে মোট সাতশো টাকা করে পারিশ্রমিক পাওয়া গেলে, যুবকদের সাহস না হওয়ায়, লোকসংস্কৃতিবিদ তারাপদ সাঁতরা এদের সঙ্গে নিয়ে পৌঁছে দিয়ে অাসেন গ্রামবাড়িতে। সেই যুবকদের এক জন মেদিনীপুরের বিষ্ণুপদ চিত্রকর শোনাচ্ছিলেন স্মৃতিকথা। বিষ্ণুবাবু ছাড়াও বীরভূমের বাকু পটুয়া, ওড়িশার শ্রীধর মহারাজা, মেদিনীপুরের রানি, নুরজাহান, অজিত ও দুখুশ্যাম চিত্রকর এবং বিহারের যশোদাদেবী (সঙ্গের ছবি, তুলেছেন গৌতম সরকার) ও তার ছেলে রাজকুমারদের একত্রে পাওয়া গেল এক আনন্দমেলায়। চতুর্থ বার্ষিক এই মেলার উদ্যোক্তা আগরপাড়ার আর্টিস্টস রেভলিউশনারি ট্যাবলো সোসাইটি বা আর্টস এবং সহযোগিতায় পূর্বাঞ্চল সংস্কৃতিকেন্দ্র। 

 নাট্যস্বপ্নকল্প ২০০০ 

 গত বছরের মতো এ বারও ৩১ ডিসেম্বর ২০০০ সন্ধ্যা ৬টা থেকে ১ জানুয়ারি ২০০১ ভোর ৬টা পর্যন্ত রবীন্দ্রসদনে বাংলার নাট্যজনের সহস্রাব্দ অনুষ্ঠানের পরিকল্পনা করেছে অন্য থিয়েটার নাট্যগোষ্ঠী। নাট্যস্বপ্নকল্প: ২০০০-এর প্রথম পর্বে থাকবে ১০ জন বিশিষ্ট শিল্পীর সম্মাননা, আমন্ত্রিত বক্তৃতা এবং নাট্য বিষয়ক প্রশ্নোত্তরের আসর। দ্বিতীয় পর্বে মধুসূদন, দীনবন্ধু, অমৃতলাল ছাড়াও তুলসী লাহিড়ী থেকে মনোজ মিত্র পর্যন্ত মোট ১১ জনের নাটকের দৃশ্যাংশ মঞ্চস্থ হবে। তা ছাড়া থাকবে কাব্যপাঠ, নৃত্য, পাপেট, মূকাভিনয়, প্রভৃতি। 

 জবালা একটি মেয়ের মুখ। কপালের লাল টিপ ধেবড়ে গেছে। চোখ থেকে ঠিকরে পড়ছে ঘৃণা মেশানো রাগ। এই রকম একটি ছবি থেকে গল্প তৈরি করছে মেনকা, রেণু বা সীমার মতো এক ঝাঁক বস্তির মেয়ে। খেই ধরিয়ে দিচ্ছেন নবনীতা দেবসেন, স্বপ্নময় চক্রবর্তী, চিত্রলেখা বসু। অভিনব এই কর্মশালাটি বসেছিল অবন মহলে। বিবর্ণ ওই কিশোরী-জীবনগুলি নিজেরাই বলুক নিজেদের কথা, চেয়েছিল আয়োজক ‘জবালা’। হলও তাই। গল্পের নায়িকার নাম ভেবে না পেয়ে নিজের নিজের নামই বসিয়ে দিতে চাইল তারা। গল্পের মেয়েটির সমস্যাও তাদের চিরচেনা কলঘরের ঝগড়া, অলস স্বামী, পণের জন্য অত্যাচার। মেনকা কে ছিল জানে না কেউ ( এক জন তো বলেই বসল সঞ্জয় গাঁধীর বউ), তাতে কী? পুজোর সময় পাঁচ টাকা পেলে প্রাণভরে ফুচকা খাওয়া কে আটকায় উমাদের। শহর আর শহরতলির দশ-পনেরোটি বস্তি থেকে আসা মেয়েরা গল্প-নাটক-অাঁকা-আড্ডায় জমে থাকল সারাক্ষণ, ‘আন্তর্জাতিক নারী নির্যাতন বিরোধী পক্ষে’র উপান্ত দিনে। ওদের আনন্দে বাধা দেননি পরিবারের বড়রা, বস্তিতে কাজ করার সুবাদে ‘জবালা’ যাঁদের কাছে দীর্ঘ দিনের পরিচিত। ভুরু অবশ্য কুঁচকেছিল এলাকার দখলদার রাজনৈতিক দলগুলো। গত দু’বছরের কাজের অভিজ্ঞতা থেকে ‘জবালা’ এখন চায় বিভিন্ন বস্তির কিশোরী প্রতিনিধিদের নিয়ে একটি প্রতিরোধী জোট গড়তে, নানা সমস্যার সমাধান খুঁজবে যারা। সহযোগিতায় আছে ইউনিসেফ। 

 পাখি সব 

 পর পর সত্তরটি খাঁচা সাজানো হয়েছে কলেজ স্কোয়ারে। আজ বেলা এগারোটা বাজতে না-বাজতেই খাঁচাগুলি ভরে উঠবে নানা রঙের পাখিতে। আফ্রিকা, দক্ষিণ আমেরিকা, উত্তর আমেরিকার ফিঞ্চ। অষ্ট্রেলিয়ার বদ্রিকা। পায়রা-হোমার পিজিয়ন, মডেনা বা সাটিনেট্টি। আমেরিকা, তাঞ্জানিয়া আর কেনিয়ার ফিসার লাভবার্ড। দুষ্প্রাপ্য কোয়েলা ফিঞ্চ (সঙ্গের ছবি, রত্না দাসের সৌজন্যে) এবং রেড ড্রাম, কী নেই পাখির মেলায়? সব মিলিয়ে প্রায় পাঁচশো পাখি। সম্ভবত এই প্রথম পাখি নিয়ে এমন মেলা বসছে পূর্বাঞ্চলে। সবই বিদেশি পাখি। ‘অল বেঙ্গল বার্ড লাভার্স অর্গানাইজেশন’-এর প্রায় তিরিশ জন সদস্যের সংগ্রহ নিয়ে এ মেলা। মূলত পাখি প্রতিপালনের নানা দিক নিয়ে আগ্রহীদের শিক্ষিত করতেই এই উদ্যোগ। থাকছে প্রতিযোগিতাও। বিজয়ী পাখি পাবে সুতনু সুর মেমোরিয়াল কাপ। আজ ১১টা থেকে ৪টে অবধি। 

 শূদ্রক 

 ‘সমসাময়িক নাট্য আন্দোলনে কাশ্মীরের ভূমিকা’ বিষয়ে ভাবনা-চিন্তা করেছি। সমস্ত বিষয়টির উত্তর হল একটি ছোট্ট ‘না’। সাজানো যুদ্ধ এবং উগ্রপন্থা ব্যতীত কাশ্মীরে বর্তমানে কোনও নাট্য আন্দোলন নেই।... সারা ভারতবর্ষ এবং ভারতীয়রা নীরব মূক। কাশ্মীরিরা থেকে থেকে স্লোগান দিয়েছে এবং দিচ্ছে; এই সব মানুষজনকে প্রতারণা করা হচ্ছে গবাদি পশুর মতো।’’কাশ্মীরি নাট্যকার মতিলাল কেমু-র চিঠি, কলকাতার শূদ্রক নাট্যপত্র থেকে পাঠানো প্রস্তাবের উত্তরে। ‘জাতীয় নাট্যসংখ্যা’ করেছে শূদ্রক এ বারে তাদের পত্রটিকে। কিন্তু এই বহু ভাষাভাষীর দেশে আজও তেমন কোনও কেন্দ্রীয় প্রকল্প বা সৃজনাত্মক গবেষণার সন্ধান পাওয়া গেল না পরস্পরের মধ্যে সংযোগ বিন্যাসের চেষ্টায়। বরং জাতীয় সংহতির চেয়ে বিরুদ্ধ-প্রবণতা দমনে অনেক বেশি সচেষ্ট আমাদের রাষ্ট্রব্যবস্থা, লিখছে শূদ্রক। দেশের নাট্যপ্রেক্ষিতটুকু বোঝাতে ভারতবর্ষ ঢুঁড়ে বাছাই-করা কিছু নাটকের অনুবাদের সঙ্গে আছে বিভিন্ন প্রদেশের নাট্যব্যক্তিত্বদের নিবন্ধ। 

 শতক উৎসব 

 সঙ্গীতরসিক কেশবচন্দ্র মিত্রের ৭৯/১ পদ্মপুকুর রোডের ‘মিত্র বাড়ি’তে শুরু হয় ‘ভবানীপুর সঙ্গীত সম্মিলনী’ ১৯০০ সালে। তবে সংগঠনের নাম দৈনিকের পাতায় প্রথম মেলে ১৯০৩-এর ২০ ফেব্রুয়ারি। সে দিন ঝামাপুকুর নিবাসী শরৎচন্দ্র যন্ত্রসঙ্গীত পরিবেশন করেছিলেন ‘মিত্র বাড়িতে’। ওই বছর ১৩ সেপ্টেম্বর অনুষ্ঠিত হয় সঙ্গীত সম্মেলনের অধিবেশন। ১ নভেম্বরের সংবাদ, ‘ভবানীপুর সঙ্গীত সম্মিলনীর হলে বিনোদবিহারী মুখার্জি ভেন্ট্রিলোকুইজম এবং ম্যাজিক দক্ষতা প্রদর্শন করলেন’। কে না এসেছেন সম্মিলনীতে গাইতে বাজাতে? কচ্ছ স্টেটের সভাগায়ক নাসির খাঁ আলাভি, বেলগাঁও-এর বি নারায়ণ রাও, গয়ার জগন্নাথপ্রসাদ ট্যাণ্ডন, আগ্রার উস্তাদ আতা হোসেন খাঁ, অতঃপর পণ্ডিত বিষ্ণুদিগম্বর, বড়ে গোলাম আলি, মুনাব্বর আলি খাঁ এহেন অনেক গুণী। যে বছর ‘বিজলী’ সিনেমার উদ্বোধন হল, তৈরি সম্পূর্ণ হল ‘মেট্রো’ সিনেমা, সেই ১৯৩৫-এ ৪, রমেশ মিত্র রোডের বাড়িতে উঠে আসে সম্মিলনী। আজ বেলা দশটায় শতবর্ষ উৎসবের সূচনা হচ্ছে উত্তম মঞ্চে। 

 ক্ষণযাপনিকা গত রাতেও সাড়ে পাঁচ বছরের বরুণ বেহেরা-র আশ্রয় ছিল অনিশ্চিত। বরুণ একা নয়, দশ বছরের চুমকি মির, পাঁচ বছরের তোতন আর আড়াই বছরের ছোটন ঘোষ, সব মিলিয়ে প্রায় আড়াইশো শিশু। সোনাগাছি পল্লিতে দিনের আলোয় যাদের তা-ও একটু ঠিকানা থাকে। কিন্তু সন্ধে নামতে না-নামতেই স্বগৃহে ওরা উদ্বাস্তু। কারও কারও ঠাঁই হয় মাসির বাড়িতে। শিশু পিছু মাসির উপার্জন কুড়ি থেকে দেড়শো টাকা। দূর দূর, ছাই ছাই সেখানে। চূড়ান্ত অবহেলায় কারও বুকে সর্দি জমে, কারও ম্যালেরিয়া হয়, কেউ ভোগে অন্য অসুখে। ইতিমধ্যেই এদের অন্যত্র পুনর্বাসনে উদ্যোগী গুটিকয়েক স্বেচ্ছাসেবী সংস্থা। এ বার খোদ সোনাগাছিতেই, ১৪ দুর্গাচরণ মিত্র ষ্ট্রিটে নির্মলকুমার বসু অনুপ্রাণিত ‘জনশিক্ষা প্রচার কেন্দ্র’ (২৪১-৩৩২৪) এবং ‘কদমতলা মিলন সংঘ’ যৌথ উদ্যোগে গড়ে তুলেছে রাত্রিনিবাস ‘ক্ষণযাপনিকা’ (সঙ্গের ছবিতে তারই প্রস্তুতি)। আপাতত ১৫ জন শিশুর রাতের আশ্রয় হবে এটি। তাদের একশো স্লেট দিচ্ছে ‘জৈন বুক ব্যাঙ্ক’, আর বই দেবে ‘ছোটদের কচিপাতা’। উদ্বোধন আজ বেলা বারোটায়। 

 বহুরূপে ‘বড়দিনের আগেই জার্মানি থেকে দিল্লি হয়ে কলকাতার ভক্তজনের কাছে পৌঁছে গেলেন পরমপিতা যিশু।’ জাদুঘরের অধিকর্তা শ্যামলকান্তি চক্রবর্তীর কথার অর্থ, জার্মানির ন্যাশনাল মিউজিয়াম থেকে জার্মান উৎসব উপলক্ষে যে ১০৩টি শিল্পসামগ্রী জাদুঘরে এসেছে তার মধ্যে যিশুর মূর্তি সংখ্যায় বেশি। এসেছে ষষ্ঠ শতাব্দী থেকে শুরু করে রোমানেস্ক, গথিক এবং লেট-গথিক পর্বের নিদর্শন। অাছে সমাধি খনন করে পাওয়া তৈজসপত্র, গয়না, অস্ত্রশস্ত্র, ধাতুমূর্তি নানাবিধ সামগ্রী। ৭ জানুয়ারি অবধি দেখা যাবে। সঙ্গের ছবি ১৪০০ সালের লাতিন প্রার্থনা-পুস্তক থেকে। 

 আলোকচিত্রী 

 প্রায় নিঃশব্দে চলে গেলেন দিলীপকুমার বসু। রেখে গেলেন তাঁর ক্যামেরায় বন্দি অসংখ্য স্থিরচিত্র। প্রায় প্রতিটি ছবি নিয়েই নানা পরীক্ষা-নিরীক্ষা তিনি চালাতেন, অবধারিত ভাবে সেগুলি পেত এক নতুন মাত্রা। ল্যাবরেটরি ইনচার্জ হিসাবে জীবন শুরু করা দিলীপের কাজ প্রশংসিত হয়েছে পৃথিবীর নানা জায়গায়। রাশিয়ার সিয়া উলিনাই মিউজিয়ামে তাঁর ছবির স্থায়ী প্রদর্শনী এখনও আছে। আক্ষরিক অর্থেই ‘আন্তর্জাতিক’ আলোকচিত্রী দিলীপ ছিলেন ‘সত্যজিৎ রায় ফিল্ম অ্যাণ্ড টেলিভিশন ইন্সটিটিউট’-এর অতিথি অধ্যাপক। এক ঝাঁক তরুণ-তরুণী তাঁর দমদমের ‘ফোটো ইউনিট’-এ তাঁর কাছেই ছবি তোলা শিখতেন, মৃত্যুর মুহূর্তেও তাঁরাই ছিলেন পাশে। তাঁর জন্ম ১৯৩৭ সালে, কর্কট রোগে মৃত্যু সম্প্রতি। 

 যতীশচন্দ্র 

 ২১ জানুয়ারি, ১৯৬৯। বালিগঞ্জ সায়েন্স কলেজে প্লান্ট ফিজিয়োলজির প্র্যাকটিকাল পরীক্ষা শুরু হবে। পরীক্ষার্থীরা অপেক্ষা করছেন সর্বজনশ্রদ্ধেয় প্রবীণ অধ্যাপকের জন্য। তিনি এলেন না, খবর এল, কলেজের প্রবেশপথেই তিনি অকস্মাৎ বিদায় নিয়েছেন। বিজ্ঞানী সত্যেন্দ্রনাথ বসু বলেছিলেন: ‘তিনি কর্মযোগী ছিলেন এবং কর্মযোগীর মতোই মৃত্যুকে বরণ করেছেন।’ এই কর্মযোগীর নাম যতীশচন্দ্র সেনগুপ্ত। জন্ম ১৯০০ সালের ১৫ ডিসেম্বর। ঢাকা বিক্রমপুরের সন্তান, সেখানেই স্কুলের পড়াশোনা। তার পর কলকাতায়, বঙ্গবাসী কলেজ। অধ্যক্ষ, খ্যাতনামা উদ্ভিদবিজ্ঞানী গিরিশচন্দ্র বসুর অনুপ্রেরণা যতীশচন্দ্রের কর্মজীবনের পথনির্দেশ করল। ১৯২৬-এ গবেষণার জন্য জার্মানি গেলেন কলকাতা বিশ্ববিদ্যালয়ের কৃতী ছাত্র। ডি ফিলের গবেষণাপত্রটি লিখেছিলেন জার্মান ভাষায়! ১৯২৯-এ দেশে ফিরে প্রেসিডেন্সি কলেজে যোগ দিলেন। ’৫০ থেকে ’৫৫ এই কলেজেরই অধ্যক্ষ। ১৯৫৫ থেকে ১৯৬১, বটানিক্যাল সার্ভে অব ইণ্ডিয়ার মুখ্য উদ্ভিদ্‌বিজ্ঞানী। তার পর সায়েন্স কলেজে অধ্যাপনা। ভারতে ইকোলজিকাল প্লান্ট ফিজিয়োলজির অন্যতম পথিকৃৎ তিনি। ইণ্ডিয়ান ন্যাশনাল সায়েন্স অ্যাকাডেমির ফেলো। ১৯৫৫-র ভারতীয় বিজ্ঞান কংগ্রেস-এ উদ্ভিদ্‌বিদ্যা বিভাগের প্রধান। কর্মময় জীবনে আরও নানা গুরুত্বপূর্ণ ভূমিকায়। লিখেছিলেন ছোটদের জন্য বিজ্ঞানের বই, যা আজ, আত্মবিস্মৃত এই সমাজের কৃতিত্বে, হারিয়ে গেছে। সম্প্রতি প্রেসিডেন্সি কলেজে উদ্‌যাপিত হল তাঁর জন্মশতবর্ষ। স্মরণসভায় যতীশচন্দ্রের স্বনামধন্যা কন্যা যশোধরা বাগচী মনে করলেন ৪৫ বছর আগে ওই ঘরেই দেওয়া বিদায় সম্বর্ধনার উত্তরে বিদায়ী অধ্যক্ষের কৃতজ্ঞ ভাষণ, যার শেষে ছিল এক জার্মান কবিতার দুটি পংক্তি। মর্মার্থ: সব কিছু এত ভাল হল, এত ভাল হওয়া উচিত হল না। কবিতাটি উচ্চারণ করে কেঁদে ফেলেছিলেন উদ্ভিদপ্রাণ, দক্ষ প্রশাসক, হৃদয়বান মানুষটি। 

 রামায়ণ 

 ‘এক ছিল রাজা’ বলতেন ঠাকুরমা। ‘পা অবধি লম্বা জামা পরতেন রাজাবাবু। তাঁর মুখভর্তি শাদা দাড়ি। চুলও ধপধপে সাদা। রাত দিন শুধু গান লিখতেন। গান লিখতে লিখতেই একদিন তিনি পৃথিবীর রাজা হয়ে গিয়েছিলেন...।’ কত বার যে এ গল্প শুনেছে সাঁওতালি নৌটঙ্কি ‘হিসা সাকাম গাঁওতা’র মূল গায়েন রাম মারাণ্ডি, তার ইয়ত্তা নেই। শুনেছে ওই রাজাবাবুই নাকি জঙ্গল থেকে তাঁদের নিয়ে আসেন শান্তিনিকেতনের অদূরে কালীগঞ্জে। বড় হয়ে বাবার মুখে শুনেছে, হ্যাঁ রাজাই বটে, নাম রবি ঠাকুর। সেই থেকে রামও গান লেখে, নৌটঙ্কি বানায়, নাচের দলও বানিয়েছে আনন্দ মাণ্ডি, মঙ্গল কিসকু, কুলুনি হেমব্রম, সুকুরমণি মাণ্ডি সব মিলিয়ে পনেরো জনকে নিয়ে। রবি ঠাকুরের গানও মাতৃভাষায় অনুবাদ করেছে রাম। খান আষ্টেক। কলকাতায় এ বার ক্রাফটস কাউন্সিল অব ওয়েস্টবেঙ্গলের আমন্ত্রণে, সম্প্রতি টালিগঞ্জ ক্লাবে ‘লা নুই বেঙ্গলি’ অনুষ্ঠানে। কলকাতার কড়চা প্রকাশিত হয় প্রতি সোমবার 


</TEXT>
</DOC>
<DOC>
<DOCNO>1010117_rajya.utf8</DOCNO>
<TEXT>


অন্ধ্রের দিকে মুখ ঘোরাল ঘূর্ণিঝড়, তবু পঃবঙ্গ সতর্ক ত্রাণের টাকা আদায়ে রাজ্য নামতে পারে আন্দোলনেও অতিবৃষ্টির পূর্বাভাস যথাসময়েই দিয়েছিল কেন্দ্রীয় আবহাওয়া দফতর গরু, হাঁস, মুরগি কত মরেছে, হিসাব কষে ফেলেছে রাজ্য অর্থমন্ত্রকের দল পাঠাচ্ছে কেন্দ্র বাদুড়িয়ায় ইছামতীর গর্ভে চলে গেল স্কুল হাওড়াগামী ধৌলির যাত্রা শেষ করা হল সাঁতরাগাছিতে, যাত্রীরা অথৈ জলে বিদ্যুতের বিল মেটাতে বাড়তি সময় ৯ জেলায় সিপিএম চায় নোট আর ভোট, বললেন বিক্ষুব্ধরা সিপিএম কর্মীর বাড়িতে বোমা ফেটে তিন শিশু জখম বেলদার গ্রামে ফ ব কর্মীদের পেটাল সিপিএম চন্দ্রকোণায় ৬টি গ্রাম দখল করল সিপিএম বাহিনী তোলাবাজের সঙ্গে অশুভ আঁতাতে রক্তপাত ধাপায় দক্ষ ট্রাফিক পুলিশ তৈরি করতে অত্যাধুনিক শিক্ষা কেন্দ্র বন্দিমৃত্যু নিয়ে জেল-পুলিশ দ্বন্দ্ব জমি নিয়ে সংঘর্ষ, হত ১ মানিকচকে কেপিপি নেতা ধৃত, পরে মুক্ত সিপিএমের ২ কর্মী খুন টেলিফোনে উত্ত্যক্ত তার ছিঁড়ে ট্রেন চলাচলে বিঘ্ন পুলিশ সাসপেণ্ড


</TEXT>
</DOC>
<DOC>
<DOCNO>1010114_12rabiamela1.utf8</DOCNO>
<TEXT>
 ২৬ কার্তিক ১৪০৭ রবিবার ১২ নভেম্বর ২০০০

 সেকালের কলকাতায় আদমসুমারি সন্তোষ চট্টোপাধ্যায় 

 শিল্পী: সুমিত্র বসাক যে কোনও শহর বেড়ে ওঠার ইতিহাস নিঃসন্দেহে বিধৃত থাকে সেই শহরের জরিপ আর জনগণনা বা আদমসুমারির মধ্যে। সেদিক থেকে কলকাতা শহরও ব্যতিক্রম নয়। জরিপের কথা ছেড়ে একবার দেখে নেওয়া যাক কলকাতায় সেকালে সেই আদমসুমারি বা জনগণনার কাজ কবে প্রথম শুরু আর পরেই বা তা কেমন দাঁড়ায়। 

 ইংরেজ কুঠিয়াল জোব চার্নক সুতানুটিতে পদার্পণের পর কলকাতা শহরের জনসংখ্যা বেশ বাড়তে আরম্ভ করে। চার্নক নিজেই সে সময় অনেক মানুষকে কলকাতায় এসে বাস করার আমন্ত্রণও জানিয়েছিলেন। বহু আর্মেনিয় সেই ডাকে সাড়া দিয়ে কলকাতায় বাস করতে এসেছিল শোনা যায়। ফলে একটু একটু করে কলকাতায় বহু মানুষের বসতি গড়ে ওঠে। বসতি গড়ে ওঠার মধ্যে আবার তেমন শৃঙ্খলাও দেখা যায়নি। 

 জোব চার্নক বেশি দিন বাঁচেননি তাই কলকাতার সেই আমলের জনসংখ্যা নিয়ে তাঁকে মাথাও ঘামাতে হয়নি। সেকালের আদি কলকাতায় সঠিক জনগণনার বা আদমসুমারির কোনও প্রশ্নই ছিল না তা স্বীকার করতেই হবে। তবু কলকাতার তখনকার জনসংখ্যার একটা ভাবনা কোম্পানির অনেকের মাথাতেই এসেছিল। এর একটা মোটামুটি ধারণা মেলে সি আর উইলসন নামে ইস্ট ইণ্ডিয়া কোম্পানির এক কর্মচারীর হিসেবে। এই হিসেব করা হয় ১৭০৪ সাল থেকে ১৭১০ সাল পর্যন্ত সময়ে। উইলসনের মতে সে কালের জনসংখ্যা ছিল এই সময়ে ১৭০৪ সালে ৪৫০০০-এর মতো, তার মধ্যে সাবেকি এলাকায় ১৫০০০। ১৭০৬ সালে সেটা দাঁড়ায় সাবেকি আর দিশি এলাকায় ২২,০০০ আর ৪১,০০০। ১৭০৮ সালে যথাক্রমে ৩১,০০০ আর ৬২,০০০। ১৭১০ সালে ৪১,০০০ আর ৮২,০০০। এ থেকেই বোঝা যায় জনসংখ্যা বেশ দ্রুতই বেড়ে ছিল। 

 ১৭১০ সালে হ্যামিল্টন নামে ইস্ট ইণ্ডিয়া কোম্পানির এক কর্মচারী কলকাতায় আসেন। হ্যামিল্টন কলকাতায় বলতে গেলে প্রথম এক আদমসুমারির কাজ করেন ১৭১০ সালে। তাঁর মতে তখন কলকাতার জনসংখ্যা ছিল ১০,০০০ থেকে ১২,০০০। 

 আদমসুমারি কথাটিতে আদম কথাটি আরবি, যার অর্থ ‘জন’ বা ‘মানুষ’। আর সুমারির অর্থ ফরাসিতে ‘গণনা’। ১৭১০ সালের পর শহরের জনসংখ্যার তেমন কোনও তথ্য মেলে না। এর পরের যে হিসেব মেলে তা হল উইলসন ও কলকাতার কালেক্টর হলওয়েলের হিসেব। এ ছিল ১৭৫২ সালের কথা। উইলসনের হিসেব মতো ১৭৫২ সালে শহরের জনসংখ্যা ছিল ৩,১৪,৫৮০ জন। আর হলওয়েলের মতে ৪,০৯,০০০ জন। দু’জনের সংখ্যায় বেশ গরমিল। কলকাতার ৫৪৭২ বিঘা এলাকায় বাড়ি-ঘরের যে হিসেব মেলে তা ছিল ৯৪৫১টি পাট্টা বা বাড়ি। প্রতি বাড়ির জন্য হলওয়েল ধরেছিলেন ১১ কাঠা। উইলসনের প্রতিবেদনই তথ্য-নির্ভর বলা যায়। 

 এরপর ১৭৯৮ সালের কিছু তথ্য মেলে, যখনকার জনসংখ্যা শোনা যায় ছিল ৬ লক্ষ। ১৭৮৯ সালে কোম্পানি এক আদমসুমারির দায়িত্ব দেয় মি. মার্টিন নামে একজনের হাতে। তাঁর হিসেব ছিল জনসংখ্যা ৫ লক্ষ। ১৮০০ সালে পুলিশ কমিটির আদমসুমারির হিসেবে জনসংখ্যা সেই ৫ লক্ষ। ১৮০২ সালে কয়েকজন ম্যাজিষ্ট্রেটের আদমসুমারি অনুযায়ী কলকাতার জনসংখ্যা ৬ লক্ষ। ১৮১৪ সালে এডওয়ার্ড হাইড যে জনগণনা করেন তার সংখ্যা ছিল ৭ লক্ষ। সংবাদপত্রের ভূমিকাও কম ছিল না। ইস্ট ইণ্ডিয়া গেজেটিয়ার নামে এক সংবাদপত্র সমীক্ষা চালিয়ে জানায় কলকাতার জনসংখ্যা ৫ লক্ষ। 

 ১৮২১ সালে জরিপের সঙ্গে আদমসুমারিও চালিয়েছিলেন সরকারি অ্যাসেসররা। তাঁদের মত, লোকসংখ্যা ছিল ১,৭৯,৯১৭ আর বাড়ির সংখ্যা ৬৭,৫১৯। জনপ্রিয় এক সংবাদপত্র ‘জনবুল’ এক সমীক্ষার পর জানায় কলকাতার জনসংখ্যা ৩ লক্ষের মতো আর দৈনিক ১ লক্ষ লোক বাইরে থেকে আসে। মজার কথা হল সেকালেও অনেকের মত বাইরের লোকজন এ শহরে আসত। 

 এরপর ১৮৩১ সালে পুলিশ সুপার ক্যাপ্টেন স্টিল এক আদমসুমারি চালিয়ে জানান লোকসংখ্যা ১,৮৭,০৮১ জন আর বাড়ির সংখ্যা ৭০,০৩৬। পুলিশ সুপার বার্চের সংখ্যা ছিল ২,২৯,৭১৪, যার মধ্যে পুরুষ ৮৪,৮০৩ মহিলা ১,৪৪,৯১১ জন। ইংরেজ ৩১৩৮, ইউরেশিয় ৪৭৩৬, পর্তুগিজ ৩১৮১, নেটিভ খ্রিস্টান ৪৯, বাকি ১,৩৭,৬৫১ জন হিন্দু আর ৫৮,৭৪৪ জন মুসলিম। 

 ১৮৫০ সালেই বলা যায় সঠিক আদমসুমারি করা হয়। এটা যিনি করেন তার নাম মি. সি মস। তখন জনসংখ্যা ছিল ফোর্টউইলিয়ম সহ ৪,১৩,১৮২ জন। 

 এরপর ১৮৬৬ সালই হল কলকাতার আদমসুমারির কাজে সবচেয়ে গুরুত্বপূর্ণ বছর। ওই সময়েই সঠিক বৈজ্ঞানিক পদ্ধতিতে আদমসুমারি হয়। ৮ জানুয়ারি কলকাতা পুরসংস্থার ভাইস চেয়ারম্যান মি. ব্যারন ডাউলিনসের নেতৃত্বে এই আদমসুমারি করা হয়। এ জন্য ১৮৬৩ সালে জনগণনার প্রথম আইনও পাশ হয়। কিন্তু তখনও পুরসভার জন্ম হয়নি। পুরসেবার কাজ দেখতেন জাস্টিস অব পিসেরা। আদমসুমারির জন্য এক কমিটি তৈরি হয় যার চেয়ারম্যান ছিলেন পুলিশ কমিশনার মি. ভি এইচ শক, ভাইস চেয়ারম্যান মি. এ এম ডাউলিনস আর সদস্য ছিলেন ড. নর্মান বিভার্স, মি. মাসুকজি এম রুস্তমজি, মৌলভি আবদুল লতিফ ও রমানাথ ঠাকুর। 

 কাজ করতে গিয়ে বেশ অসুবিধাও হয় কারণ কলকাতার মানুষ ব্যাপারটা ভাল চোখে দেখেননি। তঁোদের ভয় হয় কাজটির উদ্দেশ্য হল নতুন কর বসানো। যাই হোক কাজটি পুলিশের কোনও সাহায্য ছাড়াই করা হয়। গণনাকারীরা একটি বাড়িতে গিয়ে শহরবাসীদের সংখ্যার সঙ্গে তাদের শিক্ষার মান, পেশা ইত্যাদি জেনে নেয়। শহরে রোজ-আসা মানুষের সংখ্যাও জেনে নেওয়া হয়। তা ছাড়া পুলিশ জেনে নেয় ভিখারি, ভবঘুরে, অপরাধীদের সংখ্যাও। আবেদন জানানো হয়েছিল মানুষের সাহায্য চেয়ে ঘোড়ার গাড়িতে। সন্ধ্যা ৭টায় কাজ শুরু করে প্রতি দিন রাত দুটো পর্যন্ত তা করা হয়েছিল। মজার কথা হল গণনার ভয়ে বেশ কয়েক’শ লোক শহর ছেড়ে পালিয়েও যায়। 

 ১৮৬৬ সালের ১২ এপ্রিল আদমসুমারির প্রতিবেদন প্রকাশ করা হয়েছিল। কাজে সময় লেগেছিল প্রায় ৩ মাস, গণনাকারী ছিল ২২০ জন, খরচ হয় ২১,৫৪৮ টাকা। শহরের মোট লোকসংখ্যা জানা যায় ৩,৭৭,৯২৪ জন। পাঁচতলা বাড়ি ১টা, চারতলা ২৬টা, তিনতলা ৯৯৯টা, দোতলা ৭৬৭৭টা,একতলা ৭২৭২ আর কাঁচা মেটে বাড়ি ৪২,৯১৭টা। 

 এরপর থেকে দশ বছর অন্তর কলকাতায় চলে নিয়ম করে আদমসুমারি। দেশের সঙ্গে কলকাতাতেও পরের আদমসুমারি হতে চলেছে এই নতুন শতাব্দে ২০০১ সালে। 


</TEXT>
</DOC>
<DOC>
<DOCNO>1010706_kolkata.utf8</DOCNO>
<TEXT>


২১ আষাঢ় ১৪০৮ শুক্রবার ৬ জুলাই ২০০১

আরও খবর

প্রতিবন্ধকতা জয় করে সামনের সারিতে সোম তাঁর জগৎ সম্পূর্ণ শব্দহীন। কথা বলতে হয় অত্যন্ত কষ্ট করে, জড়িয়ে জড়িয়ে। কিন্তু কোনও প্রতিবন্ধকতাই দমিয়ে দিতে পারেনি তাঁর আত্মবিশ্বাস: স্টাফ রিপোর্টার

কলকাতায় আরও ১০টি নতুন দশটি থানা নতুন থানা হচ্ছে। কলকাতায় পুলিশ-প্রশাসনের কাজে গতি আনতে পুরনো ১০টি থানা এলাকাকে ভাগ করে নতুন ১০টি থানা করা হবে: বিশেষ সংবাদদাতা

চোরাস্রোতে চুলের মুঠি ধরে বৃদ্ধাকে বাঁচাল তরুণ এক দিকে ভরা গঙ্গার চোরা স্রোতে পড়ে ডুবন্ত এক বৃদ্ধা, অন্য দিকে তাঁর চুলের মুঠি ধরে ১৭ বছরের এক তরুণ। ভরা গঙ্গায় আক্ষরিক অর্থে এক শ্বাসরুদ্ধকারী দৃশ্য: স্টাফ রিপোর্টার

সাত দিন পরে ফিরে এলেন সেই মহিলা আইনজীবী

এ বার পছন্দের গান

পছন্দমাফিক সি ডি-তে

মোবাইলেই এ বার ই-মেল পরিষেবা


</TEXT>
</DOC>
<DOC>
<DOCNO>1010326_classified.utf8</DOCNO>
<TEXT>


৬ চৈত্র ১৪০৭ মঙ্গলবার ২০ মার্চ ২০০১

পাত্রী পাত্র চাই চাই

সম্পত্তি


</TEXT>
</DOC>
<DOC>
<DOCNO>1010105_5edit1.utf8</DOCNO>
<TEXT>
 ২১ পৌষ ১৪০৭ শুক্রবার ৫ জানুয়ারি ২০০১

সম্পাদকীয় ১.. সাবাস! মমতা বন্দ্যোপাধ্যায়কে অভিনন্দন। ইতিহাসে আপনার নামটি স্বর্ণাক্ষরে লিখিয়া রাখিবার পাকা বন্দোবস্ত করিয়া ফেলিলেন তিনি। ভাবীকাল তাঁহাকে অার কোনও কারণে মনে না রাখুক, অন্তত এই কারণে মনে রাখিবে যে তিনি একবিংশ শতাব্দীর (এবং তৃতীয় সহস্রাব্দেরও) প্রথম সাধারণ ধর্মঘট তথা হরতাল ডাকিয়াছিলেন। আদালতের তাড়নায় ‘বন্‌ধ’ কথাটি অধুনা প্রকাশ্যে বলা হয় না, সাধারণ ধর্মঘট/হরতাল ডাকা হয়। তবে তাহা ভাবের ঘরে চুরি মাত্র এবং সে চুরি ধরিতে বুদ্ধদেব ভট্টাচার্যের পুলিশের আবশ্যক হয় না। আর, এই সাধারণ ধর্মঘট/হরতাল আনুষ্ঠানিক ভাবে তৃণমূল কংগ্রেস ডাকিলেও ইহার শতকরা একশো ভাগ কৃতিত্ব দলনেত্রীরই প্রাপ্য, কারণ আপন দলে তিনি সমান্তরাল নেতৃত্বের তিলমাত্র অবকাশ রাখেন নাই। সুতরাং, এই রেকর্ড তাঁহার একার। ইহা কেবল সর্বভারতীয় রেকর্ড নহে, বিশ্বরেকর্ডও। এবং এই রেকর্ড এমনই যে তাহা আর কেহ ভাঙিতেও পারিবেন না। এমন দ্রুতগামী তৎপরতায় এমন একটি অলঙ্ঘ্য রেকর্ড করিবার জন্য তিনি নিশ্চয়ই একুশ শতকের বাঙালির চমৎকৃত সাধুবাদ পাইবেন। বাঙালি সর্ববিষয়ে পিছাইয়া পড়িতেছে, শতাব্দীর প্রত্যুষে একটি আস্ত বিশ্বরেকর্ড তাহার নিকট বাস্তবিকই অমূল্য। 

মমতা বন্দ্যোপাধ্যায় ভারতের রেলমন্ত্রী। তিনি পশ্চিমবঙ্গের প্রধান বিরোধী দলনেত্রী। রাজ্যে আগামী বা পরবর্তী কোনও নির্বাচনে বিরোধীরা ক্ষমতায় আসিলে তিনি মুখ্যমন্ত্রী হইবেন, এমন একটি সম্ভাবনা অত্যন্ত প্রবল। এ দেশে ব্রিটিশ নির্বাচনী রীতি সম্পূর্ণ অনুসৃত হইলে বলা চলিত, আসন্ন বিধানসভা নির্বাচনে মমতা বন্দ্যোপাধ্যায়ই পশ্চিমবঙ্গের ছায়া-মুখ্যমন্ত্রী। কেন্দ্রীয় মন্ত্রী, বিরোধী নেত্রী এবং মুখ্যমন্ত্রী পদাভিলাষী হিসাবে তাঁহার কিছু দায়িত্ব আছে। তিনটি দায়িত্ব সর্বক্ষেত্রে পরস্পরের সম্পূরক না-ও হইতে পারে। বিরোধী নেত্রী হিসাবে তাঁহার কর্তব্য মন্ত্রী হিসাবে তাঁহার কর্তব্য হইতে স্বতন্ত্র হইতে পারে। কিন্তু নিজেকে যে কোনও মূর্তিতেই তিনি দেখুন বা কল্পনা করুন, তাঁহার একটি মৌলিক দায়িত্ব হইল সুবিবেচক ও দায়িত্বশীল আচরণ করা। মমতা বন্দ্যোপাধ্যায়ের সাধারণ ধর্মঘটের আহ্বান সেই আচরণের সম্পূর্ণ পরিপন্থী। 

মমতা বন্দ্যোপাধ্যায় সি পি আই এম তথা বামফ্রন্ট সরকারের অত্যাচারের প্রতিবাদে ধর্মঘট ডাকিয়াছেন। তাঁহার প্রতিবাদের যৌক্তিকতা লইয়া কোনও প্রশ্ন তুলিবার বিন্দুমাত্র প্রয়োজন এখানে নাই। তাঁহার ক্ষোভ এবং ক্রোধ এবং দুঃখ এবং শোকের শতসহস্র কারণ থাকিতে পারে। প্রশ্ন একটিই, সেই কারণে ধর্মঘট ডাকিতে হইবে কেন? নূতন যুগের নেত্রী কি জানেন না যে ধর্মঘট নামক প্রতিবাদের অস্ত্রটি কেবল বহুব্যবহারে জীর্ণ নয়, শেষ বিচারে আত্মঘাতী নয়, ন্যায় ও যুক্তির বিচারে সম্পূর্ণত আপত্তিকর? ধর্মঘট কেবল একটি দেশের বা রাজ্যের সমাজ ও অর্থনীতির স্বাভাবিক গতিকে রুদ্ধ করিয়া দেয় এবং তাহার ফলে উন্নয়নের পথ রোধ করে। পশ্চিমবঙ্গের পক্ষে এই বিপদ শতগুণ বেশি, কারণ পশ্চিমবঙ্গ দীর্ঘ দিন ধরিয়া বন্‌ধ, ধর্মঘট, মিছিল, বিক্ষোভ, অবরোধ ইত্যাদি রকমারি প্রকরণের সাহায্যে অকর্মযজ্ঞ আয়োজন করিয়া কুখ্যাত হইয়াছে, ফলে দেশে ও বিদেশে সর্বত্র এই রাজ্য সম্পর্কে এমন একটি ধারণা বহুলপ্রচলিত হইয়াছে যে, পশ্চিমবঙ্গে কাজ হয় না। মমতা বন্দ্যোপাধ্যায় যে রাজনীতি করিতেছেন তাহা এই ধারণাকেই প্রশ্রয় দিবে। তাঁহার দল কেবল ধর্মঘট ডাকিয়াই ক্ষান্ত হয় নাই, তাহার ‘প্রস্তুতি’ হিসাবে বৃহস্পতিবারেই পথ অবরোধের বস্তাপচা এবং কর্মনাশা কুনাট্যে মাতিয়াছে। তাঁহার দল বলিয়াছে, তাহারা ধর্মঘট/হরতাল সফল করিতে সক্রিয় হইবে না, জনগণ স্বতঃস্ফূর্ত ভাবে সাড়া দিবেন। এই কথার গূঢ় অর্থ সর্বজনবিদিত। বন্‌ধের উপদ্রবে সাধারণ মানুষের কী পরিমাণ দুর্ভোগ হয়, আকস্মিক ধর্মঘট কত নাগরিককে কত সমস্যায় ফেলিতে পারে তাহা তো মমতা বন্দ্যোপাধ্যায়ের না জানিবার কথা নয়, তিনি নিজে সর্বক্ষণ মানুষের পাশে থাকিবার দাবি জানান! যে সমাজ হইতে তিনি আপন নির্বাচনী রাজনীতির পুঁজি সংগ্রহ করিতে চাহেন তাহা বহুলাংশে দিগ্‌ভ্রান্ত, বুদ্ধিভ্রষ্ট, হঠকারী একটি সমাজ। এই সমাজ তাঁহার মতো জনপ্রিয় নেত্রীর নিকট প্রতিনিয়ত চমক দাবি করিবে, উত্তেজনা চাহিবে, তাৎক্ষণিক ফলপ্রাপ্তির জন্য দরবার করিবে। নেত্রীকেই স্থির করিতে হইবে, তিনি এই দাবিদারদের খুশি করিবার জন্য আপন কর্তব্য স্থির করিবেন না আপন বিবেচনা ও বুদ্ধি প্রয়োগ করিবেন। মমতা বন্দ্যোপাধ্যায় সমর্থকদের নেতৃত্ব দিবেন না তিনি সমর্থকদের নেতৃত্বে চলিবেন? বিশ্বরেকর্ড তো স্থাপিত হইল, অতঃপর তিনি অন্য রকম ভাবিবেন কি? রাজ্যের মুখ চাহিয়া? নূতন শতাব্দীর মুখ চাহিয়া? 


</TEXT>
</DOC>
<DOC>
<DOCNO>1010102_2bus1.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

স্বেচ্ছাবসর প্রকল্পে স্টেট ব্যাঙ্কের ক্ষতি হবে, সতর্ক করল ইউনিয়ন সংবাদসংস্থা  নয়াদিল্লি স্টেট ব্যাঙ্কে স্বেচ্ছাবসর প্রকল্প চালু হলে প্রায় ২০ হাজার অফিসার প্রতিষ্ঠান ছেড়ে দেবেন বলে সতর্ক করে দিয়েছে ওই ব্যাঙ্কের বিভিন্ন ইউনিয়ন। তাই এই হঠকারী সিদ্ধান্তের ফলে ব্যাঙ্কের দৈনন্দিন কাজকর্ম ক্ষতিগ্রস্ত হবে বলে তাদের আশঙ্কা। এর পরিণামে ব্যাহত হবে পরিষেবা। এ ব্যাপারে হুঁশিয়ারি দিয়ে ইউনিয়নগুলি একটি খসড়া পত্র তৈরি করছে, যা স্টেট ব্যাঙ্ক কর্তৃপক্ষের হাতে তুলে দেওয়া হবে। উল্লেখ্য, এই ব্যাঙ্কে ১৫ জানুয়ারি থেকে স্বেচ্ছাবসর প্রকল্প চালু হওয়ার কথা। 

অল ইণ্ডিয়া স্টেট ব্যাঙ্ক অব ইণ্ডিয়া স্টাফ ফেডারেশন এবং অল ইণ্ডিয়া স্টেট ব্যাঙ্ক অব ইণ্ডিয়া অফিসার্স ফেডারেশন-এর প্রতিনিধিরা জানিয়েছেন, কর্মীদের তুলনায় অফিসাররাই বেশি সংখ্যায় স্বেচ্ছাবসর প্রকল্পের সুযোগ নিতে চাইছেন। অফিসার্স ফেডারেশন-এর ভাইস-প্রেসিডেন্ট টি এন গোয়েল বলেছেন, বর্তমান প্রকল্পে অফিসাররা চিকিৎসা, বাড়ি ভাড়া ভাতা এবং শহরাঞ্চল ভাতা থেকে বঞ্চিত হবেন। এই সব খাতে বছরে তাঁদের ক্ষতি হবে ১০ হাজার টাকা করে। কিন্তু অবসরের সাধারণ বয়স ৬০ থেকে কমিয়ে ৫৮ করার প্রস্তাব শীঘ্রই কার্যকর হতে পারে। সেই কারণেই প্রবীণ ব্যাঙ্ক অফিসারদের অনেকে স্বেচ্ছাবসরের পথ বেছে নিতে চাইছেন। 

ন’টি ব্যাঙ্ক ইউনিয়নের সংগঠন ইউনাইটেড ফোরাম অব ব্যাঙ্ক ইউনিয়নস-এর দিল্লি শাখার আহ্বায়ক ভি কে গুপ্ত বলেছেন, কর্মী এ অফিসার মিলিয়ে স্টেট ব্যাঙ্ক থেকে স্বেচ্ছাবসর নেবেন সম্ভবত ৪০ হাজার জন। 

বর্তমানে ব্যাঙ্কের কর্মী ও অফিসারের সংখ্যা ২ লক্ষ ৩০ হাজার। এতজন ব্যাঙ্ক ছেড়ে চলে গেলে প্রতিষ্ঠানের যা অবস্থা হবে, তা ভেবে তাঁরা আতঙ্কিত। ইতিমধ্যেই প্রস্তাবিত স্বেচ্ছাবসর প্রকল্পের বিরুদ্ধে প্রতিবাদ জানাতে ব্যাঙ্ক ইউনিয়নগুলি বিভিন্ন শাখায় বিক্ষোভ সমাবেশের আয়োজন করেছে। ভবিষ্যৎ কর্মপন্থা এ সপ্তাহের গোড়াতেই তৈরি হয়ে যাবে বলে ওই সব ইউনিয়নের সূত্র থেকে জানা গিয়েছে। 


</TEXT>
</DOC>
<DOC>
<DOCNO>1010101_1desh6.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সিমলিপালে বাঘের সংখ্যা বাড়ছে না স্টাফ রিপোর্টার  ভুবনেশ্বর ওড়িশার বৃহত্তম সংরক্ষিত ব্যাঘ্র প্রকল্প সিমলিপালে গত এক বছর ধরে হঠাৎ-ই থমকে দাঁড়িয়েছে ‘রয়্যাল বেঙ্গল টাইগারের’ বংশবৃদ্ধি। চিতাবাঘের সংখ্যা অবশ্য বেড়েছে। সিমলিপাল অভয়ারণ্যের আয়তন ২ হাজার ৭৫০ বর্গ কিলোমিটার। ব্যাঘ্র সংরক্ষণ প্রকল্পের ফিল্ড ডিরেক্টর এস এস শ্রীবাস্তব জানিয়েছেন, ১৯৯৯ সালে ১৬ তম ব্যাঘ্র গণনায় সিমলিপালে রয়্যাল বেঙ্গল বাঘের সংখ্যা ছিল ৯৮। এদের মধ্যে ২৯ টি পুরুষ, ৩৯ টি বাঘিনী এবং ২৯ টি শাবক। বাকি দু’টি বাঘের মধ্যে কোনটি পুরুষ এবং কোনটি স্ত্রী তা অবশ্য নির্ধারণ করা যায়নি। অন্যদিকে চিতাবাঘের সংখ্যা ছিল ১১৫। কিন্তু ১৭ তম গণনা অনুযায়ী, অভয়ারণ্যে ৯৯ টি রয়্যাল বেঙ্গল বাঘ ও ১১৯ টি চিতাবাঘ রয়েছে। অর্থাৎ গত এক বছরে চিতাবাঘ সংখ্যায় ৪ টি বাড়লেও রয়্যাল বেঙ্গল বাঘ বেড়েছে মাত্র ১ টি। 

শ্রীবাস্তব জানিয়েছেন, সিমলিপালের কাছাকাছি ও বাফার জোনে মনুষ্য বসতি ক্রমাগত বেড়ে চলায় জঙ্গল সাফ করে চাষ ও ঘর তৈরিও বাড়ছে। এর সঙ্গেই চলছে চোরাপথে জ্বালানি কাঠ কাটা। তা ছাড়া চোরাশিকার তো আছেই। এ সবের ফলে বাঘদের শিকার ধরার জায়গা যাচ্ছে কমে। রয়্যাল বেঙ্গল বাঘ এমনিতেই একটু সংবেদনশীল হওয়ায় পরিবেশ পরিবর্তনের সঙ্গে খাপ খাওয়াতে পারছে না। চিতাবাঘ তুলনামূলক ভাবে কম স্পর্শকাতর হওয়ায় তাদের বংশবৃদ্ধিতে বড় ব্যাঘাত ঘটছে না। 


</TEXT>
</DOC>
<DOC>
<DOCNO>1010123_20play2.utf8</DOCNO>
<TEXT>
 ৬ মাঘ ১৪০৭ শনিবার ২০ জানুয়ারি ২০০১

 নাটক সমালোচনা ২ শরীরী অনুবাদ বীথি চট্টোপাধ্যায় ৭ জানুয়ারি কলকাতায় জার্মান উৎসবের শেষ দিনে, আশুতোষ জন্মশতবার্ষিক প্রেক্ষাগৃহে গ্যোয়েটে, স্টিফেন গিওরগে, ব্রেশ্‌ট এবং সারা কিরস্কের কবিতার নৃত্যরূপ পরিবেশন করল দেবব্রত বন্দ্যোপাধ্যায়ের নৃত্যগোষ্ঠী ইণ্ডিয়ান ক্রিয়েটিভ ডান্স ট্রুপ। 

 বিষয়ভাবনায় এই প্রচেষ্টা একেবারে নতুন। কবিতার আবেদন যথাযথ শব্দের পারস্পরিক বোঝাপড়ায়। কিন্তু দেবব্রতদের উদয়শংকরীয় রীতির সুশৃঙ্খল পরিবেশন, হৃদয় এবং মেধার চমৎকার সামঞ্জস্য, কবিতাভাবের সঙ্গে প্রত্যেক শিল্পীর সমান একাত্মতাসব মিলে কলকাতার দর্শকদের সামনে শব্দশিল্পের শরীরী অনুবাদ। কবিতা নির্বাচনে দলটি সুক্ষতাসন্ধানী সংস্কৃতিবোধের পরিচয় দেয়। 

 গ্যোয়েটের কবিতা অবলম্বনে প্রার্থনা নৃত্যের গাম্ভীর্য দর্শকদের স্তব্ধ করল। ব্রেশ্‌টের প্রতীকী কবিতা ‘মুখোশ’, নৃত্যের অভিঘাতে যে কোনও সুরসিক দ্রষ্টাকে জয় করবেই। সারা কিরস্‌কে এসে এক কফিক্ষেতের দিগন্তে টুপি উড়িয়ে দিলেন, বিধ্বস্ত চাষির ভূমিকায় নিপুণ নৃত্যশিল্পী। ধ্বংস থেকে সৃষ্টি, এই মর্মে মরমী অভিব্যক্তি ফুটেছে। দু’জন নগ্ন যুবক ভেসেছে একটি ডিঙি নৌকায়। ব্রেশটের বোটম্যান কবিতায়। সেই নির্জন যাত্রায় তাদের দ্বৈত একাকিত্বএইরকম সাহসী সূক্ষ্ম বিষয় অবলম্বনে কবিতার অভিব্যক্তি কোথাও অগভীর মনে হয়নি। গিওরগের বিহঙ্গ দর্শনেও ছিল শীলিত উদ্দামতা। শেষে ব্রেশটের শান্তির গান অনুষ্ঠানটির উদ্দেশ্যর প্রতি আলোকপাত করেছে। 

 পুরো অনুষ্ঠান দেখে স্বতঃস্ফূর্তভাবে বলা যায় ভারতীয় সাংস্কৃতিক নৃত্য আঙ্গিকে জার্মান কবিতা পরিবেশনের মতো চিন্তাসাধ্য প্রচেষ্টায় কোনও অবহেলা ছিল না। শিল্পীদের আকর্ষণীয় পোশাকের উষ্ণতা, অনবদ্য আলোক আবহে দেবব্রতর মুন্সিয়ানা যেন কোনও সার্থক কবিতা। যার মাধ্যমে আরও গাঢ় হবে ভারতজার্মান সখ্য। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010102_rajya.utf8</DOCNO>
<TEXT>


পেট্রোকেমে আই ও সি-কে সামিল করতে সায় নাইকের সুভাষ একটু বেশি বলছে মাত্র: বসু কেশপুরে দু’টি কঙ্কাল নিয়ে দু’দলে কাজিয়া এক বর্ষায় বাঁধ ভেঙেছে মেরামতি হতে পরের বর্ষা নার্সিং হোমে প্রসূতির মৃত্যু, ম্যানেজার ধৃত পরিবারের ডাকে রতুয়ায় বন্‌ধ স্বাস্থ্যকেন্দ্রের তালা খুলল স্বরূপনগরে খুন তৃণমূল নেতা পটাশপুরে দুটি পঞ্চায়েত এলাকা ফের উত্তপ্ত কেরোসিন নিয়ে সমস্যা জয়নগরে বড়ো জঙ্গির সঙ্গে অসমে ধৃত ২ রাজবংশী যুবক পিকনিক করতে গিয়ে ডুবে মৃত্যু বনগাঁ শাখায় রেল অবরোধ পথ দুর্ঘটনায় মৃত ২ তৃণমূলকর্মী প্রহৃত ঝুড়িতেই লুটিয়ে পড়ল রক্তাক্ত মানস টেণ্ডার ছাড়াই রাস্তা মেরামত গোঘাটে


</TEXT>
</DOC>
<DOC>
<DOCNO>1010422_pic.utf8</DOCNO>
<TEXT>


 তৃণমূল ও কংগ্রেসের যৌথ কর্মসূচি ঘোষণা। শনিবার প্রেস ক্লাবে মমতা বন্দ্যোপাধ্যায় ও প্রণব মুখোপাধ্যায়।  নিজস্ব চিত্র 


</TEXT>
</DOC>
<DOC>
<DOCNO>1010102_31rabiamela2.utf8</DOCNO>
<TEXT>
 ১৬ পৌষ ১৪০৭ রবিবার ৩১ ডিসেম্বর ২০০০

 সৌর পরিবারে স্থানবদল সুদীপ জোয়ারদার নিয়ম মেনেই এ বছর সৌর পরিবারে ঘটে গেল স্থানবদল। প্লুটো নেপচুনকে ডিঙিয়ে ফের চলে গেল নবম গ্রহের জায়গায়। মানে, সৌর পরিবারের পরিচিত সদস্যদের মধ্যে প্লুটো হয়ে গেল সবচেয়ে দূরবর্তী গ্রহ। 

 পুরনো ধারণা, দূরের গ্রহ শনি। কেননা যে শক্তিশালী দূরবিন ছাড়া ইউরেনাস নেপচুন প্লুটোকে শনাক্ত করা অসম্ভব তা তখনও আবিষ্কৃত হয়নি। আকাশে শুধু শনি পর্যন্ত গ্রহগুলোই দেখা যায়। তা ছাড়া সূর্য চন্দ্র ও পাঁচটি গ্রহ নিয়ে এ পরিবারের ৭ সংখ্যাটিও ছিল পবিত্র। তাই নতুন করে খোঁজখবরেরও দরকার পড়েনি। শক্তিশালী দূরবিন তৈরি করে ইউরেনাস শনাক্ত হল ১৭৮১ সালে। নেপচুন আবিষ্কৃত তারও ৬৫ বছর পরে ১৮৪৬ সালে। আর প্লুটো আবিষ্কার তো সেদিনে প্রায়। ১৯৩০ সাল। 

 কিন্তু চালচুলোহীন, নাইট্রোজেনে ঠাসা প্লুটোর কক্ষপথ দূরবিন-যুগে আবিষ্কৃত গ্রহদের মতো পাওয়া গেল না। দেখা গেল প্লুটোর কক্ষপথ অত্যন্ত উপবৃত্তীয় বা লম্বাটে। সূর্য থেকে প্লুটোর দূরত্ব যখন সবচেয়ে কম তখন এটি ৪৪০ কোটি কিমি আর যখন দূরত্ব সবচেয়ে বেশি তখন ৭৩০ কোটি কিমি। ফলে প্লুটোর কক্ষপথ মাঝে মাঝে নেপচুনের কক্ষপথে এসে যায়। এ ঘটনা যখনই ঘটে তখন প্লুটো নেপচুনের চেয়ে সূর্যের কাছে থাকে। যেমন ছিল ১৯৭৯ সাল থেকে ১৯৯৯ সাল পর্যন্ত। এ ক’ বছর নেপচুনই চিহ্নিত হত সবচেয়ে দূরবর্তী গ্রহ হিসাবে। এ বছর থেকে আবার প্লুটোর পালা। কত বছর? জ্যোতির্বিজ্ঞানের হিসাব২২৮ বছর। 


</TEXT>
</DOC>
<DOC>
<DOCNO>1010101_1khela6.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

ওড়িশার উত্থান অপ্রত্যাশিত নয় স্টাফ রিপোর্টার  কলকাতা বিস্ময়কর তথ্যটা ওড়িশা শিবিরের কারও দেওয়া নয়। বাংলার কোচ পলাশ নন্দীর কাছ থেকে পাওয়া। ময়দানে সি এ বি-র দু’টো ডিভিশন মিলে যে ৩৭টি ক্রিকেট দল আছে তার অন্তত ২৫টিতে ওড়িশার ক্রিকেটার আছেন এখন। এবং তার সংখ্যাও ক্লাব পিছু একাধিক। ‘‘তা হলে বুঝুন, আমাদের রাজ্যের এই মুহূর্তে ভাল মানের ক্রিকেটার উৎপাদনের ক্ষমতা কতটা,’’ চওড়া হেসে বলেন ওড়িশা অধিনায়ক শিবসুন্দর দাস। সৌরভোত্তর প্রজন্মে পূর্বাঞ্চল ক্রিকেটের সেরা বিজ্ঞাপন যিনি। 

শিবসুন্দরের রাজ্য দলও এখন পূর্বাঞ্চল ক্রিকেটের নতুন ‘সুপার-পাওয়ার’। দেবাশিস মোহান্তির হাঁটা পথে এগিয়ে শিবসুন্দর দাস ওড়িশা থেকে জাতীয় টেস্ট দলে সুযোগ পাওয়া দ্বিতীয় ক্রিকেটার। কিন্তু দু’বছর আগে ওয়ান ডে ম্যাচে ভারতের হয়ে ভুবনেশ্বরের আর এক যুবক যে দু’টি ম্যাচ খেলে ফেলেছেন, সেটা অনেকেই ভুলে গিয়েছেন। টরন্টোয় শেষ সহারা কাপে সঞ্জয় রাউল হয়তো তেমন সাফল্য পাননি, কিন্তু এ মরসুমে ঘরোয়া টুর্নামেন্টের প্রতিটি ম্যাচে বড় রান করে তিনিও জাতীয় দলে প্রত্যাবর্তনের স্বপ্ন দেখছেন। ‘‘দেখবেন ওড়িশা থেকে খুব শিগগীর তিনজন ক্রিকেটার জাতীয় দলে খেলবে। শিবসুন্দর তো টেস্ট সেঞ্চুরি করে এখন ভারতীয় দলে পাকা জায়গা করে নিয়েছে। মোহান্তিও ফের ঘরোয়া ম্যাচে দারুণ বল করছে। আর ভারতীয় দলে এখনও একজন প্রকৃত ব্যাটসম্যান-অলরাউণ্ডারের জায়গা ফাঁকা বলে আমি মনে করি। সেই জায়গায় আমার ব্যাটিং আর অফস্পিনের জোরে আমি ঢোকার জন্য লড়ছি।’’ 

এঁদের মতোই ইতিবাচক কথাবার্তা, শরীরের ভাষা প্রভরঞ্জন মল্লিক, রশ্মিরঞ্জন পারিধা, অজয় বারিকদের। কারও মুখ দিয়ে একবারের জন্যও বেরোল না যে, পাশের রাজ্যে সৌরভের অসীম সাফল্যে তাঁরা উদ্দীপ্ত হয়ে স্বপ্ন দেখা শুরু করেছেন। বরং সবার মুখে একটাই কথা। ‘‘মোহান্তির সাফল্যই আমাদের চাগিয়ে তুলেছে। ওর আগে আমরা ভাবতেই পারতাম না যে, ওড়িশা থেকেও টেস্ট, ওয়ান ডে খেলা সম্ভব।’’ বাংলা থেকে যেমন কয়েক বছর আগেও দেদার ক্রিকেটার ইণ্ডিয়া এ, অবশিষ্ট ভারত, চ্যালেঞ্জার্সে সুযোগ পেতেন, এখন পূর্বাঞ্চলে সেটা ওড়িশার হস্তগত। সদ্যসমাপ্ত দেওধর ট্রফিতে পূর্বাঞ্চল দলে ওড়িশা-বাংলার ক্রিকেটারের সংখ্যার অনুপাত ৭:৪। 

অদম্য ইচ্ছাশক্তির উপর ভর করেই ওড়িশা ক্রিকেটের এই অবিশ্বাস্য উত্থান। শিবসুন্দর বলছিলেন, ‘‘আমার বাড়ির পাশের যে ক্লাব থেকে বেড়ে উঠে আমি আজ টেস্ট ওপেনার, সেই মাঠের মধ্যে দিয়েই একটা রাস্তা চলে গিয়েছে। সারা দিন লোক চলাচল করছে। কিন্তু একই সঙ্গে ক্রিকেট চর্চাও চলছে। গোটা ওড়িশায় ক্লাব পর্যায়ে কোনও ক্রিকেট টুর্নামেন্ট নেই। অনূর্ধ্ব ষোলো, অনূর্ধ্ব উনিশ, রঞ্জি সব টিম গড়ার আগে শুধু একটা লম্বা কণ্ডিশনিং ক্যাম্প হয়। ক্লাবগুলো যা খেলে সব ম্যাটিং উইকেটে। ভুবনেশ্বর, রৌরকেল্লাকোথাও টার্ফ উইকেট নেই।’’ তা সত্ত্বেও চাপের মুখে বড় ইনিংস খেলা, বোলারদের প্রথম ডেলিভারি থেকেই লেংথ-লাইন পেয়ে যাওয়া, সারাদিন ধরে আগ্রাসী ফিল্ডিং করার মানসিকতা এখন গোটা ওড়িশা টিমের গায়ে আষ্টেপিষ্ঠে লেগে। বছরকয়েক আগে একনাথ সোলকারকে বিজয় মার্চেন্ট ট্রফির জন্য কোচ করে এনেছিল ওড়িশা। দু’বছরের মধ্যে অনূর্ধ্ব ষোলোদের জাতীয় ক্রিকেটে চ্যাম্পিয়ন হয় তারা। সেই দলের বেশ কয়েকজন এখন তাদের রঞ্জি টিমে। আকস্মিক ভাবে নয়, তৃণমূল স্তর থেকে পরিকল্পনামাফিক উত্থান ঘটেছে ওড়িশার। 

শুধু মানসিকতাতেই কি এত দূর উঠে আসা সম্ভব? মোহান্তির ব্যাখ্যা, ‘‘পঁয়ষট্টি শতাংশ তো বটেই। কারণ ক্রিকেট খেলাটাই তো মূলত ‘মাইণ্ড গেম’।’’ আর যেটা বললেন না, বাংলার মতো এত রাজনীতি অন্তত ক্রিকেট খেলাটার মধ্যে নেই ওড়িশায়। ওড়িশা ক্রিকেট অ্যাসোসিয়েশনের গোষ্ঠীদন্দ্ব যতটা খুল্লামখুল্লা, ক্রিকেট দল নির্বাচনে তারা ততটাই নিষ্কলুষ। পাঁচ বছর টিকবে, এমন দল তারা তৈরি করে ফেলেছে অন্তত আট-নয়টা ক্লাবের শুধুই সেরাদের নিয়ে। বাংলার মতো মোহনবাগান, ইস্টবেঙ্গল, শ্যামবাজার, কালীঘাট, উয়াড়িকর্তা ও নির্বাচকদের ধামাধরা কয়েকটা মাত্র ক্লাবের মধ্যেই তাদের রঞ্জি টিম নির্বাচন সীমাবদ্ধ নয়। 


</TEXT>
</DOC>
<DOC>
<DOCNO>1010101_1bus2.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

রাজ্যে ওষুধ তৈরিতে পিছিয়ে পড়ছে ক্ষুদ্রশিল্প সুব্রত বসু  কলকাতা রাজ্য সরকার শিল্পায়নের প্রশ্নে ক্ষুদ্র শিল্পের উপরে গুরুত্ব দিলেও বাস্তবে তার উল্টো ঘটনাই ঘটছে। যে শিল্পে এক সময়ে পশ্চিমবঙ্গ ছিল প্রথম সারিতে গত এক দশক ধরে জীবনদায়ী ওষুধ তৈরির সেই ক্ষুদ্র শিল্পগুলিই এখন ধুঁকতে ধুঁকতে প্রায় শেষ অবস্থায় এসে পৌঁছেছে। 

গত দশ বছরের মধ্যে এই রাজ্যে প্রায় ৭০০টি ওষুধ তৈরির ছোট কারখানা বন্ধ হয়ে গিয়েছে। স্বাস্থ্য দফতর সূত্রে জানা গিয়েছে, দশ বছর আগে রাজ্যে ওষুধ প্রস্তুতকারী ক্ষুদ্র শিল্পের সংখ্যা ছিল প্রায় ১১০০টি। ২০০০ সালে এই সংখ্যা ৪২৫টিতে এসে ঠেকেছে। অথচ এই সময়ে রাজ্যে ওষুধের বাজার যথেষ্টই বৃদ্ধি পেয়েছে। বাজারের প্রায় পুরোটাই চলে গিয়েছে ভিন রাজ্যের ওষুধ প্রস্তুতকারীদের কব্জায়। 

রাজ্যের ড্রাগ কন্ট্রোলার-এর দফতর থেকে পাওয়া পরিসংখ্যানও শিল্পায়নের সঙ্গে যুক্ত বামফ্রন্ট সরকারে কর্তাদের কাছে যথেষ্ট উদ্বেগজনক। এই পরিসংখ্যানে বলা হয়েছে, ১৯৯৮-’৯৯ সালে কলকাতা থেকে প্রায় ৮১ কোটি টাকার ওষুধ রফতানি করা হয়েছিল। ১৯৯৯-২০০০ সালে এই রফতানির পরিমাণ এসে দাঁড়িয়েছে মাত্র ৪৬ কোটি টাকায়। প্রতি বছর এই ভাবে কমছে রফতানি বাণিজ্য। অথচ একই সময়ে মুম্বই প্রায় ৩ হাজার ৭২৩ কোটি টাকার ওষুধ রফতানি করেছে। তাদের রফতানির পরিমাণ ক্রমশ বাড়ছে। 

দেশে ওষুধের বড় বাজারগুলির মধ্যে পশ্চিমবঙ্গ অন্যতম। স্বাস্থ্য দফতরের হিসাবে এই রাজ্যে প্রায় ৩ হাজার কোটি টাকার ওষুধের বাজার রয়েছে। এই বাজার ক্রমশ বাড়ছে। আগে এই চাহিদার একটি বড় অংশ আসত ক্ষুদ্র ওষুধ প্রস্তুতকারী সংস্থার কাছ থেকে। ৬০-এর দশকে ওষুধ প্রস্তুতকারী রাজ্যগুলির মধ্যে পশ্চিমবঙ্গ ছিল প্রথম সারিতে। কিন্তু একের পর এক কারখানা বন্ধ হয়ে যাওয়ায় নতুন কোনও ব্যবসায়ী এই রাজ্যে কারখানা করতে এগিয়ে আসতে ভরসা পাচ্ছেন না। চালু ইউনিটগুলিও ব্যবসা গুটিয়ে অন্য রাজ্যে চলে যাচ্ছে। 

ওষুধ শিল্পের এই মুমূর্ষু অবস্থার জন্য ব্যবসায়ীরা অবশ্য রাজ্য সরকারের ড্রাগ কন্ট্রোলারের দফতরকেই দায়ী করেছেন। ওয়েস্ট বেঙ্গল স্মল স্কেল ফার্মাসিউটিক্যাল ম্যানুফ্যাকচারার অ্যাসোসিয়েশন-এর পক্ষ থেকে অভিযোগ করা হয়েছে, দুূর্নীতিগ্রস্ত এক শ্রেণীর অফিসারের জন্যই রাজ্যের ওষুধ ব্যবসায়ীরা নানাভাবে হয়রান হয়ে এই রাজ্য থেকে ব্যবসা গুটিয়ে নিতে বাধ্য হচ্ছেন। অ্যসোসিয়েশন-এর অভিযোগ, ভিন রাজ্যের অনেক নিচু মানের ওষুধ সংস্থাকে ব্যবসা করতে দেওয়ার জন্য এই রাজ্যের বহু নামী সংস্থাকে নানাভাবে হেনস্থা করা হচ্ছে। এ ছাড়া বহুজাতিক কোম্পানিগুলিকে এই রাজ্যে একচেটিয়া ব্যবসা করার সুযোগ দেওয়া হচ্ছে। তাদের আরও অভিযোগ, তিন বছর আগে ভিজিল্যান্স কমিশন রাজ্যের ড্রাগ কন্ট্রোলারকে ওই পদ থেকে সরিয়ে দেওয়ার সুপারিশ করা সত্ত্বেও (নং১৮৩৮-ভি/হেল্‌থ-১৫/৯৬) রাজ্য সরকার কোনও ব্যবস্থা নেয়নি। ওষুধ শিল্পকে চাঙ্গা করার জন্য এই অ্যাসোসিয়েশন রাজ্যের মুখ্যমন্ত্রী বুদ্ধদেব ভট্টাচার্যকেও একটি স্মারকলিপি দিয়েছে। 

রাজ্য সরকারের স্বাস্থ্য দফতরের এক পদস্থ অফিসার বলেন, ‘‘ড্রাগ কন্ট্রোলার দফতরকে ঢেলে না সাজলে এই শিল্পকে বাঁচানো সম্ভবপর নয়। এই দফতর থেকে সাধারণ একটি লাইসেন্স পুনর্নবীকরণ করতে গেলেও জুতোর শুকতলা ক্ষয়ে যায়। রাজ্য সরকার শিল্পায়নের জন্য নানা বাবস্থা নিতে বললেও এই দফতর চলছে নিজের নিয়মেই।’’ পাশাপাশি গোটা রাজ্য ছেয়ে গিয়েছে ভিন রাজ্য থেকে আসা নানা ক্ষতিকর ওষুধে। আয়ুর্বেদিক ওষুধের তকমা লাগিয়ে এই সব ওষুধ গ্রামে গঞ্জে বিক্রি হচ্ছে। ওষুধ শিল্পকে এই ভাবে সংকটের মুখে ফেলে দেওয়ার বিরুদ্ধে রাজ্য সরকারের যৌথ উদ্যোগে তৈরি বেশ কয়েকটি ক্ষুদ্র ওষুধ কারখানার সিটু সমর্থিত কর্মী ইউনিয়ন সরকারের কাছে প্রতিবাদ জানিয়েছে। 


</TEXT>
</DOC>
<DOC>
<DOCNO>1010705_kothae.utf8</DOCNO>
<TEXT>


২০ আষাঢ় ১৪০৮ বৃহস্পতিবার ৫ জুলাই ২০০১ গানের আসরে সেতারি

উস্তাদ আবদুল হালিম জাফর খান। সেতারের দুনিয়ায় নামটা এখনও বিশেষ মর্যাদা পায়। তার কারণ যেমন তাঁর হাতের ধ্রুপদী স্বাক্ষর, তেমনি সেতারকে সাধারণের কাছে পৌঁছে দেওয়ায় তাঁর অবদানও। ইন্দোর-বিকানির ঘরানায় বড় হয়ে ওঠা এই শিল্পী কেবল ঐতিহ্যের সফল অনুসরণই করেননি, রেখেছেন নিজস্ব আধুনিকতার ছাপ। ‘জাফর খানি বাজ’ সেতার বাদনে নতুন মাত্রা যোগ করেছে। ‘মধ্যমী’, ‘চক্রধুন’, ‘কল্পনা’ প্রভৃতি রাগ যেমন হালিম খানের উদ্ভাবন তেমনি ‘চম্পাকলি’, ‘রাজেশ্বরী’, ‘শ্যামকেদার’ প্রভৃতি লুপ্তপ্রায় রাগকে নতুন উপস্থাপনে বাঁচিয়েও তুলেছেন তিনি। এই প্রবীণ সেতারিকে গুরু পূর্ণিমা উপলক্ষে শ্রদ্ধা জানাবে ‘মধ্যমী’। সঙ্গের ছবি এইচ এম ভি-র সৌজন্যে।

জ্ঞান মঞ্চ এডুকেশন সোসাইটি (১১ প্রিটোরিয়া ষ্ট্রিট, কলকাতা- ৭১): বিকেল ৫-৪৫। ওস্তাদ আবদুল হালিম জাফর খানের প্রতি শ্রদ্ধার্ঘ্য। কণ্ঠসঙ্গীত- নীহার রঞ্জন বন্দ্যোপাধ্যায়; সেতার- হরশঙ্কর ভট্টাচার্য।

চিত্রকলা ও নাটক ভাস্কর্য রবীন্দ্র সদন: গগনেন্দ্র সন্ধ্যা ৬-৩০। প্রদর্শশালা: ‘বাসনা সন্ধ্যা ৭টা। বৃক্ষমূলে’। প্রবোধেন্দুনাথ নাট্য আনন। মূল ঠাকুরের ছবি। ১১ রচনা- ইউজিন তারিখ পর্যন্ত। ও’নিল। রূপান্তর- সুদীপ্ত চট্টোপাধ্যায়। নির্দেশনা- চন্দন অ্যাকাডেমি অব সেন। ফাইন আর্টস: সেন্ট্রাল গ্যালারি। ৩-৮টা। পোশাকের মধুসূদন মঞ্চ: নকশা সন্ধ্যা ৬-৩০। প্রদর্শনী। ‘ফুটবল’ (বাংলা)। অংশগ্রহণে নান্দীকার। নাটক- অনিন্দিতা দত্ত, পিটার টার্সন। সুজিত রূপান্তর ও চট্টোপাধ্যায়, নির্দেশনা- বিদিশা রুদ্রপ্রসাদ চট্টোপাধ্যায়, সেনগুপ্ত। গণেশ দেবনাথ প্রমুখ। ৮ তারিখ পর্যন্ত। রাণু মুখার্জি মঞ্চ (অ্যাকাডেমি): নর্থ গ্যালারি। সন্ধ্যা ৬-৩০। ৩-৮টা। চন্দন ‘বাগডুম বাবু’। দাস, অতীন মিত্র, নাট্যার্ঘ। নাটক অনিন্দ্য ও নির্দেশনা- মুখোপাধ্যায় ও দীপেন্দ্র উত্তম দাসের সেনগুপ্ত। ছবি। কাল শেষ।

গিরিশ মঞ্চ: নিউ সাউথ সন্ধ্যা ৬-৩০। গ্যালারি। ‘সহযাত্রা’। ৩-৮টা। শ্রীমঞ্চ। নাটক- ‘এক্সপোজিশন’। সৌমিত্র বসু। অরিন্দম দত্ত, নির্দেশনা- চন্দন দাস, হেমন্ত মিত্র। নির্মল কান্তি চক্রবর্তী ও প্রদীপ ভৌমিকের ছবি ও ভাস্কর্য। উত্তম মঞ্চ: ৭ তারিখ সন্ধ্যা ৬-৩০। পর্যন্ত। ‘মরেও শান্তি নেই’। নাটক- সত্য বন্দ্যোপাধ্যায়। নির্দেশনা- ওয়েস্ট তরুণকুমার। গ্যালারি। ৩-৮টা। দীপেন্দ্রনাথ পালের জলরঙের ছবি। কাল শেষ।

বিড়লা অ্যাকাডেমি অব আর্ট অ্যাণ্ড কালচার: ৪-৮টা। ‘আর্টিস্ট সার্কল’ । অংশগ্রহণে সুব্রত কর, শ্যামল সিকদার, সঞ্জয় ভট্টাচার্য প্রমুখ। ৮ তারিখ পর্যন্ত। গানের আসরে নাচের মঞ্চে নেতাজি ইণ্ডোর স্টেডিয়াম: পদাতিক বিকেল ৫টা। ডান্স ‘শ্রুতিনন্দন’- সেন্টার: এর বার্ষিক চার বছরের অনুষ্ঠান। বেশি প্রবেশ বয়সের আমন্ত্রণমূলক। শিশুদের আমন্ত্রণ কত্থক পত্রের জন্য কর্মশালা। যোগাযোগ যোগাযোগ ৪১৭-১৪৪৪। ২৪৭-৬০৮৭।

বিবিধ

অক্সফোর্ড বুক স্টোর গ্যালারি: ১২-৮টা। অক্সফোর্ড ইউনিভার্সিটি প্রেসের বইয়ের প্রদর্শনী ও বিক্রয়। আয়োজনে অক্সফোর্ড বুক স্টোর ও অক্সফোর্ড ইউনিভার্সিটি প্রেস। ১০ তারিখ পর্যন্ত।

অ্যাকাডেমি অব ফাইন আর্টস: সাউথ গ্যালারি। ৩-৮টা। বই বাজার। আয়োজনে ‘ইউনিভার্সাল বুকস’। ১৪ তারিখ পর্যন্ত।

ইমামি ল্যাণ্ডমার্ক স্টোর: ১২-৮টা। ‘র‍্যাণ্ডম হাউস’ প্রকাশনের বইয়ের প্রদর্শনী। ১৫ তারিখ পর্যন্ত।

অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১ 
</TEXT>
</DOC>
<DOC>
<DOCNO>1010705_5kol1.utf8</DOCNO>
<TEXT>
 ২০ আষাঢ় ১৪০৮ বৃহস্পতিবার ৫ জুলাই ২০০১

রসিদ দিয়ে রক্ত-ব্যবসা মানিকতলা ব্লাড ব্যাঙ্কে স্টাফ রিপোর্টার মানিকতলার সেন্ট্রাল ব্লাড ব্যাঙ্কের ভিতরে বসেই বেআইনি রক্ত ব্যবসা চালাচ্ছে একটি সংগঠিত চক্র। টাকা নেওয়ার সময় তারা কেন্দ্রীয় ব্লাড ব্যাঙ্কের অধিকর্তার নামে ছাপানো রসিদও ব্যবহার করছে। ব্লাড ব্যাঙ্কে রক্ত নিতে আসা মানুষের কাছ থেকে ইউনিট-পিছু মোটা টাকা নিয়ে ‘সরকারি রসিদ’ দিয়ে তারা সেন্ট্রাল ব্লাড ব্যাঙ্কের ছাপ লাগানো রক্ত সরবরাহ করছে। প্রাথমিক তদন্তে জানা গিয়েছে, এই ব্যবসার সঙ্গে জড়িয়ে রয়েছে সেন্ট্রাল ব্লাড ব্যাঙ্কেরই কিছু কর্মী। সরকারি ব্লাড ব্যাঙ্কের ভিতরে বসেই রক্ত নিয়ে এমন বেআইনি কারবারের কথা এই প্রথম জানা গেল। পুরো বিষয়টি মহাকরণের স্বাস্থ্য দফতরকে জানানো হয়েছে। ঘটনাটি খতিয়ে দেখার জন্য স্বাস্থ্য দফতর একটি তদন্ত কমিটি গঠন করেছে। 

মানিকতলার সেন্ট্রাল ব্লাড ব্যাঙ্কে দালালদের উৎপাত দীর্ঘ দিনের। কর্মীদের একাংশের সঙ্গে যোগাযোগ রেখে দালালেরা রোগীদের আত্মীয়স্বজনের কাছে চড়া দামে সরকারি রক্ত বিক্রি করে দিত। এই ব্যবসাটি চলত সেন্ট্রাল ব্লাড ব্যাঙ্কের বাইরে থেকে। কিন্তু এই চক্র সম্পর্ক মানুষ অনেকটা সচেতন হয়ে পড়ায় দালালদের রমরমা ব্যবসায় কিছুটা ভাটা পড়েছে। ভোল পাল্টে দালাল ও ওই কর্মীরা এখন জেঁকে বসেছে সেন্ট্রাল ব্লাড ব্যাঙ্কের ভিতরেই। রক্ত নিতে আসা রোগীর আত্মীয়দের তারা প্রথমে রক্ত নেই বলে বসিয়ে রাখছে। তার পরে রাজ্য রক্ত সঞ্চালন বিভাগের নামে ছাপানো রসিদ দিয়ে তাঁর কাছ থেকে টাকা নেওয়া হচ্ছে। 

ঘটনাটির কথা প্রথমে জানা যায়, উত্তর ২৪ পরগনার বারাসত থেকে রক্ত নিতে আসা সোনা বণিক নামের এক মহিলার অভিযোগের সূত্রে। রাজ্যের স্বাস্থ্য দফতরে সোনাদেবী যে অভিযোগ দায়ের করেছেন, তাতে বলা হয়েছে, গত ২১ জানুয়ারি তিনি তাঁর অসুস্থ স্বামীর জন্য দুই ইউনিট ‘এ পজিটিভ’ রক্ত নিতে সেন্ট্রাল ব্লাড ব্যাঙ্কে যান। রক্ত সহজে পাওয়ার জন্য তিনি একটি স্বেচ্ছাসেবী সংস্থার কাছ থেকে দু’টি ‘ডোনার ক্রেডিট কার্ড’-ও নিয়ে গিয়েছিলেন। স্বাস্থ্য দফতরের নিয়ম অনুযায়ী, এই কার্ড থাকলে বিনামূল্যে রক্ত পাওয়া যায়। সোনাদেবী তাঁর অভিযোগে জানিয়েছেন, দুপুর ১২টা নাগাদ তিনি ওই কার্ড দু’টি জমা দেন। ব্ল্যাড ব্যাঙ্কের ভিতরে বসে থাকা কর্মীরা তাঁকে বলেন, ওই গ্রুপের রক্ত নেই। বেলা ৩টে পর্যন্ত বসিয়ে রাখার পরে তাঁরা জানায়, ব্লাড ব্যাঙ্কে ৩৫০ টাকা জমা দিলে রক্ত পাওয়া যেতে পারে। অসুস্থ স্বামীর কথা ভেবে সোনাদেবী ওই টাকা দিয়ে রক্ত কিনতে বাধ্য হন। টাকা দেওয়ার পরে তাঁকে ব্লাড ব্যাঙ্কের অধিকর্তার নাম লেখা একটি সরকারি রসিদও দেওয়া হয়। সোনাদেবী পরে ওই স্বেচ্ছাসেবী সংস্থাকে পুরো বিষয়টিটি জানান। ওই সংস্থাটি রসিদটি নিয়ে সেন্ট্রাল ব্লাড ব্যাঙ্কের কর্তৃপক্ষের সঙ্গে যোগাযোগ করলে কেঁচো খুঁড়তে সাপ বেরিয়ে পড়ে। জানা যায়, খাতায় লেখা হয়েছে, সোনাদেবীকে ডোনার ক্রেডিট কার্ডের (নম্বর ১০২৮২২৫ এবং ১০২৮২২৬) বিনিময়ে বিনামূল্যেই রক্ত সরবরাহ করা হয়েছে। তদন্তে নেমে সেন্ট্রাল ব্লাড ব্যাঙ্ক-কর্তৃপক্ষ জানতে পারেন, ওই রসিদে ছাপানো নম্বরটি (২৫৯৮৪৩) জাল। ওই নম্বরে কোনও টাকাও জমা পড়েনি। 

প্রাথমিক তদন্তের পরে সেন্ট্রাল ব্লাড ব্যাঙ্কের অধিকর্তা আশিস ভৌমিক বলেন, ‘‘রক্তের চাহিদাপত্রে রক্ত গ্রহণকারীর স্বাক্ষর করেছেন অঞ্জন ভট্টাচার্য নামে এক জন। সেখানে উল্লিখিত সরবরাহ করা রক্তের জন্য কোনও অর্থ গ্রহণের রসিদ বা তার নম্বর আমাদের দফতরে নেই। অথচ দেখা যাচ্ছে, দালালের সাহায্যে রোগীর জন্য রক্ত জোগাড় করা হয়েছে এবং তার যথেষ্ট প্রমাণ ও তথ্য সোনাদেবীদের কাছে আছে।’’ আশিসবাবু বক্তব্য, ‘‘এই ব্যাপারে যে-বিশেষ অনুসন্ধান কমিটি গঠন করা হয়েছে, তারা অবশ্যই পুরো ঘটনাটির সত্য খুঁজে বার করবে, যাতে আর কেউ এই ভাবে প্রতারিত না হন।’’ 


</TEXT>
</DOC>
<DOC>
<DOCNO>1010101_index.utf8</DOCNO>
<TEXT>
 
             ১৭ পৌষ ১৪০৭ সোমবার ১
                   জানুয়ারি ২০০১

</TEXT>
</DOC>
<DOC>
<DOCNO>1010115_calcutta.utf8</DOCNO>
<TEXT>


তৃণমূল মহিলা কংগ্রেসের মৌন মিছিলে দুই হাতে ক্রাচ নিয়ে সামিল এক প্রতিবন্ধী মহিলা। ছবি: রাজীব বসু

মানব মুক্তিপিয়াসী বিবেকানন্দ, তিনি অগ্নি, তিনি শান্তিজল চক্রান্ত আছে, বলছে সিটুর বিবদমান দুই গোষ্ঠীই

সাঙ্ঘাতিক ঘটনা, আমার ২৪ বছরে তো এমন কিছু ঘটেনি, বললেন বসু হিংসা রোধে সিপিএম বসুক বিরোধীদের সঙ্গে: সৈফুদ্দিন দাউদ-সঙ্গীকে জেরা করতে আসছে মুম্বই পুলিশ ভোট নিয়ে আজ যুব সি পি এমের কর্মিসভা ইণ্ডোরে মাস্টার প্ল্যান হচ্ছে জাদুঘরের মান উন্নয়নে পশুদের চিকিৎসা আর আশ্রয়ের হাসপাতাল


</TEXT>
</DOC>
<DOC>
<DOCNO>1010108_calcutta.utf8</DOCNO>
<TEXT>


গতকাল বিশ্বভারতীর পক্ষ থেকে বিজ্ঞানী এ পি এ আবুল কালামকে দেশিকোত্তম প্রদান করা হয় কলকাতার ন্যাশনাল ইন্সটিটিউট অব ম্যানেজমেন্টে। ছবি সুদীপ আচার্য। বহু চোখের আলোয়, গানে গৌরকিশোরকে চেনার চেষ্টা

ট্যাক্সি ছিনতাই ঠেকাতে গিয়ে কনস্টেবল জখম

সাগরযাত্রার পথে কলকাতায় গাড়ির ধাক্কায় পুণ্যার্থীর মৃত্যু গঙ্গার ঘাটে যুবকের দেহ সাফাই ব্যাহত হওয়ায় শাস্তি আজই, বললেন মেয়র


</TEXT>
</DOC>
<DOC>
<DOCNO>1010105_panjika.utf8</DOCNO>
<TEXT>
 ২১ পৌষ ১৪০৭ শুক্রবার ৫ জানুয়ারি ২০০১

দিনপঞ্জিকা দৃক্‌সিদ্ধ 

শুক্রবার ২১ পৌষ ৫ জানুয়ারি। 

দশমী দিবা ৩-৩৪ পর্যন্ত। 

ভরণী রাত্রি ১২-৫৯ পর্যন্ত। 

বারবেলা ৯-১ থেকে ১১-৪১। 

অমৃতযোগ দিবা ৭-৪ মধ্যে পুনঃ ৭-৪৭ থেকে ৯-০ পুনঃ ১২-২ থেকে ২-৫৩ পুনঃ ৩-৩৬ গতে অস্তাবধি। রাত্রি ৫-৫৪ থেকে ৮-২১ পুনঃ ১২-৭ থেকে ৩-৪১ পুনঃ ৪-৩৪ গতে উদয়াবধি। 

অন্য পঞ্জিকা 

২০ পৌষ। দশমী দিবা ১০-৪৭-৩৯ পর্যন্ত। 

ভরণী রাত্রি ৯-১৫-১৬ পর্যন্ত। 

বারবেলা ৯-২-৩২ থেকে ১০-২২-১৭। 

অমৃতযোগ দিবা ৭-৬ মধ্যে পুনঃ ৭-৫০ থেকে ৯-১-৩২ পুনঃ ১২-৬ থেকে ২-৫৪ পুনঃ ৩-৩৭ থেকে ৫-২। রাত্রি ৬-০ থেকে ৮-২০-৩২ পুনঃ ১২-৩০ থেকে ৩-৪৪ পুনঃ ৪-৩৭ থেকে ৬-২৩। 

৯ শওয়াল। 


</TEXT>
</DOC>
<DOC>
<DOCNO>1011116_crossword.utf8</DOCNO>
<TEXT>
 ৩০ কার্তিক ১৪০৮ শুক্রবার ১৬ নভেম্বর ২০০১

 শব্দছক ৯৯২ পাশাপাশি উপর-নীচে 

 ১ হরিণের মতো সুন্দর ১ মাটি। চক্ষুবিশিষ্টা। ২ যুধিষ্ঠির ৪ কঠোর তপস্বী। ভাইদের এ থেকে ৬ একই রকম, অবিকৃত। মুক্ত করে ৮অপরাহ্ণ-সম্বন্ধীয়। স্বর্গে নিয়ে ৯ কর্কশ, কাঁকর। যান। ১০ বাক্‌শক্তির ৩ বিনাশকারী। অধিষ্ঠাত্রী, সরস্বতী। ৪ অতি শান্ত, ১১ পশ্চাদ্‌গমন। সুধীর। ১৩ তাড়াতাড়ি। ৫ ১৪ মাইকেলের পত্রসৌন্দর্যের জন্মস্থানের নদী। জন্য এ গাছ ১৫ কলম্বাসের আমেরিকা। আকর্ষণীয়। ১৭ ঝগড়া করছে এমন। ৬ অনূঢ়া, কুমারী। ১৯ এতে পোদ্দারি!২১ ৭ কোমলতা, ভাসছে এমন। স্নিগ্ধতা। ২২ কেশবচন্দ্র সেন ১১ নির্বিচারে প্রবর্তিত এক গভীর আস্থা। ব্রাহ্মধর্মসম্প্রদায়। ১২ কেবল তৎসম ২৪ পিতৃবংশ, মাতৃবংশ এবং শব্দে এ-বিধান শ্বশুরবংশ। মানতে হয়। ২৫ স্বজাতি, সমশ্রেণী। ১৩ খেদযুক্ত। ২৭ পেশ, উপস্থাপিত। ১৪ কাজের রীতি। ২৮ চোখের ইশারা। ১৬ এ তো ৩০ রস আত্মস্থ বা রান্নাঘরেই উপলব্ধি করা। থাকে। ৩২ অরণ্য। ১৮ শ্রীকৃষ্ণ। ৩৪ এ সভা ছিল রাজা ২০ বিরাট ধনী। বিক্রমাদিত্যের। ২৩ আনন্দে ৩৬ নতুন ধান উৎপাদনের বিস্ময়ে এমন হয়। জন্য লাগে। ২৬ ধ্বজাচিহ্নে ৩৭ অমিতর বন্যা। কন্দর্পদেব। ৩৮ নতুন শব্দগঠনে এ ২৭ ‘নাই রস নাই, দু’টির সাহায্য নিতে হয়। দারুণ ’। ২৯ ইনিই রসগোল্লার আবিষ্কারক। ৩১ স্ববশ, অনন্যপর। ৩২ যা গোনা যায় না, অসংখ্য। ৩৩ উজ্জ্বল প্রকাশ, দিনের প্রথম প্রহরের রাগ। ৩৫ ঔৎসুক্য, উল্লাস। 

 সমাধান ৯৯১ 


</TEXT>
</DOC>
<DOC>
<DOCNO>1010101_1bdesh8.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

জনবহুল শহর সংবাদসংস্থা  ওয়াশিংটন বর্তমানে সবথেকে জনবহুল শহর টোকিও। আগামী ২০২০ সালের মধ্যে জনসংখ্যার বিচারে টোকিওকে পিছনে ফেলে দেবে মুম্বই। বর্তমানে মুম্বইয়ের জনসংখ্যা ১ কোটি ৮০ লক্ষ ও টোকিওর ২ কোটি ৬০ লক্ষ। 


</TEXT>
</DOC>
<DOC>
<DOCNO>1010112_6pustak4.utf8</DOCNO>
<TEXT>
 ২২ পৌষ ১৪০৭ শনিবার ৬ জানুয়ারি ২০০১

 পুস্তক পরিচয় ৪.. টুকরো খবর প.ব. বড়দিন থেকে শুরু করে ইংরেজি নতুন বছরের দিন পর্যন্ত এই শহরে, শহরতলিতে বহুৎ রকমের ফেস্ট, ডিস্কোথেক ফ্যাশন প্যারেড ইত্যাদি এক ধরনের নাগরিকরা উপভোগ করেছেন। অন্য দিকে তার সঙ্গেই ছিল ‘নাট্যস্বপ্নকল্প ২০০০’-এর আয়োজন। সেখানেও সারারাতব্যাপী বিভিন্ন ধরনের নাটক দর্শনে জনসমাবেশ কম ছিল না। বর্ষশেষের সন্ধ্যায় নাট্যজনের সহস্রাব্দ অনুষ্ঠানে প্রথমে ভাষণ দিলেন কুমার রায়; বিষয়, ‘অধমর্ণ অস্তিত্বের সাধুটঙ্কার’। প্রধানত অনুবাদ নাটক নিয়ে তাঁর গম্ভীরকণ্ঠে গভীর বক্তব্য প্রকৃত হৃদ্য মনে হয়েছিল। তারপর নাটকের-যাত্রার বিভিন্ন ক্ষেত্রের দশজন গুণীকে সম্মান নিবেদন করা হয়। সম্মাননীয় ছিলেন শোভা সেন প্রতিভা অগ্রবাল দিনেন্দ্র চৌধুরী সুরেশ দত্ত স্বপনকুমার শ্যামল ঘোষ প্রমুখ। এই পর্বে সব শেষের অনুষ্ঠানটি ছিল অত্যন্ত কৌতূহলোদ্দীপক: দৃশ্য এবং শ্রাব্য নাটককেন্দ্রিক কুইজের আসর। নাট্যকর্মীদের এই প্রশ্নোত্তরের আসর যথার্থ দক্ষতার সঙ্গে সঞ্চালন করেছেন সুরজিৎ ঘোষ। অন্য থিয়েটার এবং বিভাস চক্রবর্তীর কাছে কৃতজ্ঞ থাকতে পারি। 

 এই ঋতুতে তারপরে আর উৎসবের বিরাম নেই। এখন চলছে রবীন্দ্রসদনের মুক্তপ্রাঙ্গণ, পশ্চিমবঙ্গ বাংলা আকাদেমি সহ গগনেন্দ্র প্রদর্শশালায় চলমান শিল্প আন্দোলন উৎসব কমিটির রজতজয়ন্তী। ৪ তারিখ থেকে শুরু হয়ে আগামী কাল পর্যন্ত এখানে রয়েছে শিল্প ও কবিতাপাঠ সহ সাহিত্যের কর্মশালা, নাটক ও সংগীত এবং সমকালীন চিত্রভাস্কর্যের প্রদর্শনী; এতদ্ব্যতীত আলোচনার অনুষ্ঠান। রয়েছে গল্পপাঠ, আবৃত্তি, নাটকের গান। 

 আগামী কাল সল্ট লেকের পূর্বাঞ্চল সংস্কৃতিকেন্দ্র ‘ঐকতান’-এ এক আলোচনাসভার বিষয় হল, ‘ভ্যালুজ ইন ওয়র্কস অব রবীন্দ্রনাথ টেগোর’। আগামী কাল মধ্যমগ্রামে ‘সেঁজুতি’ চিত্র কর্মশালা চলবে সারাদিন। আগামী কালই গণেশচন্দ্র অ্যাভিনিউর সুবর্ণবণিক সমাজগৃহে ‘রঙরূপ’ আয়োজিত আনন্দসন্ধ্যায় সংবর্ধনা জানানো হবে কবি তরুণ সান্যাল এবং শিল্পী চারু খানকে। 

 আজ ডানকুনি কোল কমপ্লেক্সের প্রাঙ্গণে সত্যজিৎ রায়ের আশি বছরপূর্তি উপলক্ষে ডানকুনি পাঠভবনের আয়োজনে সত্যজিৎ-মেলার উদ্বোধন হবে। আইজেনস্টাইন সিনে ক্লাব ও এ আর সি প্রোডাকসন্সের যৌথ উদ্যোগে আগামী ১৫ জানুয়ারি গোর্কিসদন প্রেক্ষাগৃহে ‘নিঃশব্দের তর্জনী’ তথ্যচিত্র প্রদর্শিত হবে; ‘শঙ্খ ঘোষ এবং তাঁর চিন্তা’ নিয়ে এই চিত্রগ্রহণ করেছেন অনসূয়া রায়চৌধুরী। 

 দুটি পত্রিকা এ বার উল্লেখ করা যায়। ‘একক মাত্রা’ পত্রতে অন্যান্য গদ্যের সঙ্গে একটি প্রচ্ছদ বিষয় বিশেষ আলোচিত থাকে। এ বারের বিষয়, ‘সরকারি মাফিয়াতন্ত্র ও অসহায় মানুষ’। 

 কবিতা উৎসব উপলক্ষে প্রকাশিত ‘কাহ্ন’ পত্রে প্রবীণ-নবীন কবিদের রচনা রয়েছে। বাদল বসুর গদ্য ‘আমার দেখা বুদ্ধদেব বসু’ অতীব কৌতূহলপ্রদ; সঙ্গে প্রয়াত লেখকের একাধিক পত্রও রয়েছে। পুস্তক পরিচয় প্রকাশিত হয় প্রতি শনিবার 


</TEXT>
</DOC>
<DOC>
<DOCNO>1010105_business.utf8</DOCNO>
<TEXT>


বদলি এড়াতেই রাষ্ট্রায়ত্ত ব্যাঙ্কে স্বেচ্ছাবসরের হিড়িক অফিসারদের সি পি টি-র পণ্য পরিবহণ কমল ২ শতাংশ আইসিআই কারখানায় কালা দিবস রিষড়ায় মেধাসম্পদ পর্ষদ গঠন করতে উদ্যোগী ভারত

 সোনা ও রুপোর দর 

 পাকা ৪৫৯৫ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪৩৪০ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৯০ ৪৭.২৫ ১০ +-------------------+---------------+------------------+ গ্রাম) ১ ৬৮.৪০ ৭০.৫৫ +-----------------+-------------+ পাউণ্ড রুপোর ৭৫২৫ +-------------------+---------------+------------------+ বাট টাকা ১ ইউরো ৪৩.২৫ ৪৩.৭৩ (প্রতি +-------------------+---------------+------------------+ কেজি) 

 খুচরো ৭৬২৫ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010101_1bdesh2.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

শরিফ: তথ্য প্রকাশে নারাজ পাক সরকার সংবাদসংস্থা  ইসলামাবাদ গদিচ্যুত প্রধানমন্ত্রী নওয়াজ শরিফের ক্ষমাপ্রার্থনা ও স্বীকারোক্তি সংক্রান্ত তথ্য জনসমক্ষে প্রকাশ করবে না বলে জানাল পাকিস্তানের ফৌজি শাহি। সৌদি আরবের সঙ্গে কূটনৈতিক সম্পর্কে যাতে চিড় না ধরে সেই জন্যই এই সিদ্ধান্ত। পাকিস্তানের একটি দৈনিক সংবাদপত্রের খবর, সৌদি আরবের পক্ষ থেকে নাকি আগেই জানিয়ে দেওয়া হয়েছে যে, নির্বাসিত হওয়ার আগে ফৌজি সরকারের কাছে শরিফের স্বীকারোক্তি জনসমক্ষে নিয়ে আসা হলে সেটা ভালো চোখে দেখবে না তারা। 

সপরিবার সৌদি আরবে নির্বাসিত হওয়ার আগে নওয়াজ শরিফ ক্ষমাপ্রার্থনা করে মুক্তির অনুরোধ জানিয়েছিলেন, এই দাবির পরেই সব তথ্য জনসমক্ষে প্রকাশ করার জন্য প্রবল চাপের মুখে পড়ে পারভেজ মুশারফ সরকার। এক দিকে যেমন কেন্দ্রীয় মন্ত্রীদের থেকে চাপ আসে অন্য দিকে তেমনই সবকিছু প্রকাশের দাবি জানান জনসাধারণও। এমনকী ২১ জানুয়ারির মধ্যে ডেপুটি অ্যাটর্নি জেনারেলকে যাবতীয় তথ্য লিখিত আকারে জানানোর নির্দেশ দেয় লাহোর হাইকোর্ট। কিন্তু সব চাপ উপেক্ষা করে তথ্য গোপন রাখার সিদ্ধান্ত নিয়েছে ক্ষমতাসীন ফৌজি সরকার। 


</TEXT>
</DOC>
<DOC>
<DOCNO>1010125_rashifal.utf8</DOCNO>
<TEXT>
 ৭ মাঘ ১৪০৭ রবিবার ২১ জানুয়ারি ২০০১

সাপ্তাহিক রাশিফল সব্যসাচী ২১২৭ জানুয়ারি, ২০০১ আলোচ্য সপ্তাহে রাশিচক্রে গ্রহসংস্থান যথা 

বৃষে বক্রী শনি বক্রী বৃহস্পতি, মিথুনে রাহু, তুলায় মঙ্গল, ধনুতে কেতু, মকরে রবি বুধ, কুম্ভে শুক্র। বৃহস্পতিবার রাত্রি ১১।৩৯নিঃ ১৪ গতে বুধ কুম্ভে যাবেন। শনিবার সূর্যোদয়ের পূর্বে ৫।৫৫নিঃ ৪৩ সেঃ গতে শুক্র মীনে যাবেন। চন্দ্রের রাশি ও নক্ষত্র পরিক্রমা বৃশ্চিক জ্যেষ্ঠা থেকে কুম্ভ শতভিষা, তিথিভোগ কৃষ্ণা দ্বাদশী থেকে শুক্লা তৃতীয়া, যোগসঞ্চার ধ্রুব উত্তর ফাল্গুনি থেকে বরীয়ান জ্যেষ্ঠা। ব্যক্তিগত রাশি ও লগ্ন অনুসারে ফলাফল বিবৃত হল যা জাতক ও জাতিকা উভয় ক্ষেত্রে প্রযোজ্য। মেষ: চাকুরিক্ষেত্রে বহুশ্রম ও অধ্যবসায়যোগে আয়বৃদ্ধি। যথাযথ আলোচনা পরামর্শ করে কাজ করুন। অন্যথায় মনোমালিন্য। দীর্ঘ ব্যয়সাধ্য চিকিৎসায় দেহারোগ্য। সপ্তাহের আদ্যভাগে অস্ত্রোপচারের সম্ভাবনা, উত্তরাধিকার প্রাপ্তিতে বিঘ্ন, রক্তচাপাদি পীড়া। মধ্যভাগে গুরুজনের কৃপালাভ, সৌভাগ্যের উন্মেষ, জ্ঞাতি ও বন্ধু বিষয়ে সংশয়। অন্তভাগে মানসিক শান্তি, কর্মে পদোন্নতি, সামাজিক প্রতিষ্ঠা ও প্রতিপত্তিবৃদ্ধি। মেষলগ্নে জাত ব্যক্তির কর্মে সংস্থাগত পরিবর্তন, দায়িত্ব ও উপার্জনবৃদ্ধি, সন্তানের উন্নতিতে সুখী, প্রতিভার স্বীকৃতিলাভ। বৃষ: বহুজনের সমাবেশে অনর্গল বক্তৃতা চিত্তাকর্ষক হতে পারে। বৈদেশিক অর্থাগম ও সঞ্চয়বৃদ্ধি। অস্ত্রোপচারে দেহারোগ্য। বলবান শত্রুর সঙ্গে বোঝাপড়া। সপ্তাহের আদ্যভাগে প্রবীণ ব্যক্তির পরামর্শলাভ, দার্শনিক চিন্তা ও বাহনলাভ। মধ্যভাগে মনের অস্থিরতা, ছিদ্রান্বেষী অপচেষ্টা, উত্তরাধিকার প্রাপ্তি বিষয়ে বাধা। অন্তভাগে গুরুজনের পরামর্শে সৌভাগ্যলাভ, ধনবৃদ্ধি, ভাই বা বোনের বিবাহ। বৃষলগ্নে জাত ব্যক্তির কাব্যগীতাদি চারুকলার চর্চা, কর্মক্ষেত্রে অল্প আয়াসে সাফল্য। মিথুন: শ্লেষ্মাধিক্য ও শ্বাসকাসাদি ক্লেশ। বায়ুমার্গে দূরভ্রমণ ও বিদেশে সৌভাগ্যলাভ। মকদ্দমায় জয়লাভ, সম্মান ও সম্পত্তির সুরক্ষা। সপ্তাহের আদ্যভাগে শ্লেষ্মাধিক্য ও কণ্ঠপীড়া। চাকুরিজীবীর আশাভঙ্গ ও গুরুতর দায়িত্বপালন। মধ্যভাগে উন্নততর কর্ম পরিকল্পনা, মিত্রবৃদ্ধি, গার্হস্থ্যশান্তি, গৃহে শুভ অনুষ্ঠান। অন্তভাগে একাধিক সদুপায়ে উপার্জন, গুরুজনের বিত্তসম্পত্তি লাভ, বিমাসূত্রে লাভ। মিথুন লগ্নে জাত ব্যক্তির উচ্চতর বিদ্যার্জন, আর্থিক সৌভাগ্য, সৌন্দর্যচেতনা, সন্তানের শুভ। কর্কট: বায়ুমার্গে ভ্রমণ ও বিদেশযাত্রার সম্ভাবনা। অন্ত্রপীড়া ও গুপ্তত্রুতা বিষয়ে সতর্ক হবেন। উপার্জন বৃদ্ধি ও সন্তানের শুভলাভ ত্বরান্বিত হতে পারে। সপ্তাহের আদ্যভাগে স্বাস্থ্যোন্নতি, মানসিক প্রফুল্লতা, মাতৃকৃপা, প্রিয়জনের বিবাহে বিলম্ব। মধ্যভাগে অভিমান ক্ষণক্রোধ বর্জনীয়, কর্মসূত্রে ধনবৃদ্ধি, সম্পত্তিক্রয়, সন্তানের কৃতিত্বলাভ। অন্তভাগে সৌভাগ্যবৃদ্ধি, জলপথে অদূর ভ্রমণ, ভ্রাতাভগিনীর কর্মলাভ, জীবিকার জন্য দূরযাত্রা। কর্কটলগ্নে জাত ব্যক্তির গার্হস্থ্য শান্তি, গুরুজনের সেবা, শ্লেষ্মাবৃদ্ধি ও শ্বাসকাসাদি বক্ষঃপীড়ায় ক্লেশ। সিংহ: কর্মক্ষেত্রে পরিচালক সদস্যদের মতানৈক্যের জন্য জটিলতাবৃদ্ধি। আমদানি ও রফতানিসূত্রে বৈদেশিক দ্রব্যার্থলাভ। বৈষয়িক গোলযোগ ও ভ্রাতৃবিরোধ। সপ্তাহের আদ্যভাগে বহুব্যয়, ভ্রমণে আনন্দলাভ, ওপরওয়ালার সঙ্গে মতবিরোধ। মধ্যভাগে যত্র আয় তত্র ব্যয়। সঞ্চয়শূন্যতা, সন্তানের মেধার বিকাশ ও কর্মকৃতিত্ব। অন্তভাগে সাহস ও মনোবলবৃদ্ধি, সৌভাগ্যের সূচনা, আর্থিক উন্নতি। সিংহলগ্নে জাত ব্যক্তির বৈদেশিক অর্থাগম, সম্পত্তি ক্রয়, পারিবারিক শান্তিলাভ। কন্যা: বিদেশে কর্মজীবিকার উপায় হতে পারে। বিজ্ঞ ব্যক্তিদের মধ্যে বিতর্ক বিবাদ, সভা, উৎসব ও মেলা পণ্ড হতে পারে। কর্মে সংস্থাগত পরিবর্তন। সপ্তাহের আদ্যভাগে সন্তানের স্বাস্থ্যের উন্নতি, মেধার বিকাশ ও বিড়ম্বনার মধ্য দিয়ে ভাগ্য লাভ। মধ্যভাগে বায়ুবিকার ও শ্বাসকাসাদি ক্লেশ, মাতা ও মাতুলের জন্য দুশ্চিন্তা। অন্তভাগে ব্যবসায়িক সাফল্য, আয়বৃদ্ধি, সম্পত্তি ক্রয় ও অস্ত্র চিকিৎসায় দেহারোগ্য। কন্যালগ্নে জাত ব্যক্তির একাধিক সদুপায়ে ধনাগম, উপস্থিতবুদ্ধি, চাকুরিক্ষেত্রে সাফল্যলাভ। তুলা: বিদেশে সৌভাগ্যবৃদ্ধি ও কর্মসূত্রে ধনবৃদ্ধি। গৃহে শুভ অনুষ্ঠান ও আত্মীয়বন্ধু সমাগমে আনন্দ। বাহন ক্রয় ও নতুন গৃহনির্মাণের আয়োজন। সপ্তাহের আদ্যভাগে কর্মে দায়িত্ব ও উপার্জনবৃদ্ধি, প্রিয়জনের বিবাহ বিষয়ে শুভ। মধ্যভাগে কর্মক্ষেত্রে বদলি, নানা কারণে অর্থব্যয়, চিকিৎসায় আরোগ্যলাভ। অন্তভাগে ক্ষণক্রোধ ও হটকারিতা, রক্তচাপবৃদ্ধি, বক্ষঃপীড়া, স্নায়ুরোগ। তুলালগ্নে জাত ব্যক্তির স্পণ্ডিলাইটিস, উত্তরাধিকারলাভ, কূটনৈতিক জয়। বৃশ্চিক: আকস্মিক অঘটনে দ্রব্যার্থের ক্ষতি। রক্তচাপবৃদ্ধি ও পাদপীড়ায় ক্লেশ। আলাপ আলোচনার দ্বারা সমস্যার মীমাংসা হতে পারে। পত্নীর সৌভাগ্যবৃদ্ধি। সপ্তাহের আদ্যভাগে কর্মে পদোন্নতি, মানসিক প্রফুল্লতা, পারিবারিক শান্তি। মধ্যভাগে আর্থিক অবস্থার উন্নতি, প্রিয়জনের শুভবিবাহ, প্রতিভার স্বীকৃতিলাভ। অন্তভাগে অগ্নি ও বিদ্যুৎ বিষয়ে সতর্কতা, পাদপীড়ায় ক্লেশ, শত্রুর মোকাবিলা। বৃশ্চিকলগ্নে জাত ব্যক্তির সৌভাগ্যলাভ, উপার্জনবৃদ্ধি, মাতা ও মাতুলের আনুকূল্যলাভ। 

ধনু: ভাগ্যোদয়ের পথে বাধা দূর হতে। কর্মে পদমর্যাদা ও দায়িত্ববৃদ্ধি। কর্মে ব্যস্ততা ও অর্থ উপার্জন। সন্তানের শুভাশুভ ত্বরান্বিত হতে পারে। সপ্তাহের আদ্যভাগে মৌলিক চিন্তা ও গবেষণা, সন্তানের ভাগ্যোদয়, ঋণশোধ। মধ্যভাগে গুপ্তশত্রু ষড়যন্ত্র বিষয়ে সতর্কতা, জীবাণু সংক্রমণ ও জ্বরাদি পীড়া। অন্তভাগে উপার্জন ও সঞ্চয়বৃদ্ধি, উচ্চতর বিদ্যার্জন, জ্ঞাতি ও স্বজনবর্গের মাৎসর্যবৃদ্ধি। ধনুলগ্নে জাত ব্যক্তির প্রতি কোনও নারীর শত্রুতা, সন্তানের কৃতিত্ব, পুলিশ ও দুর্বৃত্তের দ্বারা ক্ষতি। মকর: শত্রুর সঙ্গে কটূনৈতিক বোঝাপড়া ও সমঝোতা শান্তিদায়ক হতে পারে। পূর্বপুরুষের সম্পত্তির দখল ও মালিকানা পেতে পারেন। নতুন গৃহারম্ভ। সপ্তাহের আদ্যভাগে চিকিৎসা ও ভ্রমণের জন্য ব্যয়, কর্মক্ষেত্রে বদলি ও কৃতিত্বের স্বীকৃতি লাভ। মধ্যভাগে তীর্থস্নান, গুরুজনের পরামর্শে বৈষয়িক উন্নতি, সন্তানের প্রতিভার বিকাশ। অন্তভাগে রক্তচাপ ও রক্তে শর্করাবৃদ্ধি, মানসিক অসন্তোষ, কর্মক্ষেত্রে সাফল্য ও পদোন্নতি। মকরলগ্নে জাত ব্যক্তির সৌভাগ্যবৃদ্ধি, ভ্রাতা ও ভগিনীর বিবাহ, কর্মপরিবেশে শান্তি। কুম্ভ: উপস্থিত বুদ্ধি ও সময়োচিত তৎপরতায় কার্যসিদ্ধি। প্রিয়জনের স্বাস্থ্যোন্নতি, কর্মলাভ ও বিবাহ বিষয়ে শুভ। ভরণীয় ব্যক্তির প্রতি দায়িত্ব পালন। সপ্তাহের আদ্যভাগে ব্যবসায়িক সাফল্য, পত্নীর কর্মকুশলতায় বৈষয়িক শ্রীবৃদ্ধি। মধ্যভাগে নতুন কর্মপদ্ধতি ও অভিনব পরিকল্পনার রূপদান, রক্তচাপবৃদ্ধি ও বক্ষঃপীড়া। অন্তভাগে প্রবল কর্মযোগ, দ্রুত দেহারোগ্য, বলবান শত্রুর মোকাবিলা, সময়োচিত বুদ্ধি। কুম্ভলগ্নে জাত ব্যক্তির উদরপীড়া ও জ্বরভোগ, প্রণয়ঘটিত বিবাহ ও সাহিত্য, সঙ্গীতচর্চা।। মীন: অগ্নি, বিদ্যুৎ ও শস্ত্রঘটিত অঘটন বিষয়ে সতর্কতা আবশ্যক। ভগ্যোদয় বিলম্বিত। অর্থসম্পত্তির রক্ষণাবেক্ষণ বিষয়ে যত্ন নিন। গৃহে বহুজন সমাবেশ। সপ্তাহের আদ্যভাগে সন্তানের জন্য চিন্তা, মাতুলের উন্নতি, স্বজনবর্গের সঙ্গে মনোমালিন্য। মধ্যভাগে স্ত্রী ও সন্তানের শুভ। জলপথে ভ্রমণ ও মানসিক প্রফুল্লতা, কূটনৈতিক সাফল্য ও পদোন্নতি। অন্তভাগে আকস্মিক অঘটনে দেহে আঘাত, অস্ত্রোপচার, কষ্টার্জিত অর্থাগম। মীন লগ্নে জাত ব্যক্তির নির্জনবাস ও আধ্যাত্মিক মনন, সপরিবার সুরম্য স্থানে ভ্রমণ ও নৈসর্গিক শোভা দর্শনে আনন্দ, বহুজনের হিতার্থে সদর্থক ব্যয়। 

[ভারতীয় রাষ্ট্রীয় পঞ্চাঙ্গ অ্যালমানাক ও এফিমেরিস অনুযায়ী লিখিত] 


</TEXT>
</DOC>
<DOC>
<DOCNO>1010115_panjika.utf8</DOCNO>
<TEXT>
 ১ মাঘ ১৪০৭ সোমবার ১৫ জানুয়ারি ২০০১

দিনপঞ্জিকা দৃক্‌সিদ্ধ 

সোমবার ১ মাঘ ১৫ জানুয়ারি। 

ষষ্ঠী দিবা ৭-৩৬ পর্যন্ত। 

হস্তা রাত্রি ১-৩০ পর্যন্ত। 

বারবেলা ৭-৪৩ থেকে ৯-৪ পর্যন্ত পুনঃ ২-২৬ থেকে ৩-৪৭ পর্যন্ত। 

অমৃতযোগ দিবা ৭-৪৯ পর্যন্ত পুনঃ ১০-৪১ থেকে ১২-৪৯ পর্যন্ত। রাত্রি ৬-০ থেকে ৮-৪০ পর্যন্ত পুনঃ ১১-১৮ থেকে ২-৫১ পর্যন্ত। 

মাহেন্দ্রযোগ দিবা ২-৫৯ থেকে ৪-২৪ পর্যন্ত। 

স্বামী বিবেকানন্দের ১৩৯তম জন্মতিথি। 

অন্য পঞ্জিকা 

১ মাঘ। 

ষষ্ঠী ১-৪৬-১৮ পর্যন্ত। 

উত্তরফল্গুনী ৮-১৫-২৭ পর্যন্ত। 

বারবেলা ২-২৬-৪৭ থেকে ৩-৪৭-৮ পর্যন্ত। 

অমৃতযোগ দিবা ৭-৪৮ পর্যন্ত ও ১০-৪৪ থেকে ১২-৪৮ পর্যন্ত। রাত্রি ৬-১৪ থেকে ৮-৪৯ পর্যন্তও ১১-২৫ থেকে ২-৫২ পর্যন্ত। 

মাহেন্দ্রযোগ দিবা ৩-৯ থেকে ৪-৩৮ পর্যন্ত। 

১৯ শওয়াল। 


</TEXT>
</DOC>
<DOC>
<DOCNO>1010205_aaj.utf8</DOCNO>
<TEXT>


২২ মাঘ ১৪০৭ সোমবার ৫ ফেব্রুয়ারি ২০০১

আপনার আজকের দিনটি

দিনপঞ্জিকা

আবহাওয়া


</TEXT>
</DOC>
<DOC>
<DOCNO>1010710_kothae.utf8</DOCNO>
<TEXT>


২৫ আষাঢ় ১৪০৮ মঙ্গলবার ১০ জুলাই ২০০১

তুলির টানে তরণী

ছবি নিয়ে শেষ তিনি যোগ দিয়েছেন শতক ছুঁই ছুঁই শিল্পী ভবেশ সান্যালের নতুন দিল্লির শ্রদ্ধা-প্রদর্শনীতে। তার আগে দিল্লি-বেনারস-কলকাতায় গত তিন বছরে পনেরো বার দেখা গেছে তাঁর ছবি। চিত্রী শম্ভুনাথ পাল ভালবাসেন এক একবার এক এক বিষয় নিয়ে সিরিজ আঁকতে। যেমন জয়দেবের ‘গীতগোবিন্দম্‌’-এর প্রেরণাকে ক্যানভাসে নিয়ে একক করেছেন ’৯৬ সালে। গান ও কবিতা দুইই শম্ভুর প্রিয়। আর প্রিয় নদী ও নৌকা। তরুণ এই শিল্পীর তুলিতে তরণীগুলি এখন অ্যাকাডেমিতে।

অ্যাকাডেমি অব ফাইন আর্টস : নর্থ গ্যালারি। ৩-৭টা। শম্ভু নাথ পালের ছবি। বিষয় নৌকা। ১৩ তারিখ পর্যন্ত।

 চিত্রকলা নাটক 

 টি লাউঞ্জ, ওবেরয় রাণু মুখার্জি গ্র্যাণ্ড হোটেল: মঞ্চ ১০-৫টা। (অ্যাকাডেমি): প্রতিষ্ঠিত ও সন্ধ্যা ৬-৩০। তরুণ শিল্পীদের ‘পালিয়ে শিল্প শিবির। বেড়ায়’। অংশগ্রহণে পার্থ থিয়েটার ভট্টাচার্য, ওয়ার্কশপ। নাটক- রোহিতা আগরওয়াল, মনোজ মিত্র। আনন্দ দাস, নির্দেশনা- অশোক বিরাজ পাল, মুখোপাধ্যায়। মলয়চন্দন সাহা, কাঞ্চনমালা ঘোষ, দেবাশিস দাস, ইউজিন দত্ত, পার্থ মধুসূদন মঞ্চ: শ, দীপঙ্কর সন্ধ্যা ৬-৩০। দাশগুপ্ত, অভিজিৎ ‘মেষ ও রাক্ষস’। দত্ত ও অরুণাভ রঙমুখ। নাটক- কর্মকার। ১২ মনোজ মিত্র। তারিখ পর্যন্ত। নির্দেশনা- শেখর দাস। 

 বিড়লা অ্যাকাডেমি অব রবীন্দ্র সদন: আর্ট অ্যাণ্ড সন্ধ্যা ৬-৩০। কালচার: ৪-৮টা। ‘পক্ষাঘাত’। বিড়লা উত্তর কৌশিকী। অ্যাকাডেমির নাটক- সুনীল বার্ষিক চক্রবর্তী। পুরস্কারপ্রাপ্ত নির্দেশনা- মনু ছবি। ২৯ তারিখ মুখোপাধ্যায়। পর্যন্ত (সোমবার ও ছুটির দিন বাদে)। 

 সুজাতা সদন: সন্ধ্যা ৬-৩০। অ্যাকাডেমি অব ‘সিরাজদ্দৌলা’। ফাইন আর্টস: নিউ বিবেক-বালি। সাউথ গ্যালারি। নির্দেশনা- ৩-৮টা। ‘সময়’ সুধাংশু মৈত্র। শিল্পীগোষ্ঠীর প্রথম প্রদর্শনী। অংশগ্রহণে কান্তি চৌধুরি, ইন্দিরা হালদার, সঞ্জীব দাস, অপর্ণা মজুমদার ও তপন চক্রবর্তী। ১৪ তারিখ পর্যন্ত। 

 সেন্ট্রাল গ্যালারি। ৩-৮টা। ‘দ্য স্টুডিও’ গ্রুপের ছবি। ১৪ তারিখ পর্যন্ত। 

 ওয়েস্ট গ্যালারি। ৩-৮টা। উমা দত্তের গ্রাফিক্স। ১৩ তারিখ পর্যন্ত। 

 গ্যালারি ৮৮: ১১-৭টা (সোমবার ২-৭টা)। অশোক মল্লিকের অ্যাক্রিলিক ও তেলরঙের ছবি। ২৮ তারিখ পর্যন্ত (রবিবার বাদে)। 

চলচ্চিত্র নাচের মঞ্চে নন্দন (১): সন্ধ্যা ৬টা। পদাতিক ‘অরণ্যের ডান্স দিনরাত্রি’। সেন্টার: কাহিনী- সুনীল পণ্ডিত গঙ্গোপাধ্যায়। বিরজু পরিচালনা- মহারাজের সত্যজিৎ রায়। পরিকল্পনায় সত্যজিৎ রায়ের চার বছরের ৮০ বছর পূর্তি বেশি বয়সের উপলক্ষে নন্দন শিশুদের ও সত্যজিৎ রায় কত্থক আর্কাইভের কর্মশালা। আয়োজন। যোগাযোগ বিনামূল্যে ২৪৭-৬০৮৭। সীমিত সংখ্যক প্রবেশপত্র দুপুর ২টো থেকে নন্দন কাউন্টারে পাওয়া যাবে। বিবিধ

বাংলা আকাদেমি সভাঘর: সন্ধ্যা ৬-৩০। রাঢ় বাংলার নাচনী সম্প্রদায়কে নিয়ে নিশীথ চক্রবর্তীর বই ‘নাচনী দ্য ড্যান্সিং গার্লস অব রুর‍্যাল বেঙ্গল’-এর প্রকাশ। সঙ্গে ভাওয়াইয়া গাইবেন সুখবিলাস বর্মা, লোকগান মাধব চক্রবর্তী। আয়োজনে ‘সপ্তর্ষি প্রকাশন’।

শিশির মঞ্চ: বিকেল ৫-৩০। ‘কথামানবীর কথা’ পড়বেন ও বলবেন ব্রততী বন্দ্যোপাধ্যায় ও মল্লিকা সেনগুপ্ত। ‘পয়ার’-এর শিক্ষার্থীদের সমবেত আবৃত্তি ‘আবোল তাবোল’। একক আবৃত্তি মানস সিন্‌হা। গানে রমাপ্রসাদ দেব, বিটু দে, ছন্দা বড়ুয়া ও তপন রায়। ‘আশাবরী’র নাচ ‘ঋতুরঙ্গ’। ষষ্ঠ বর্ষপূর্তি উপলক্ষে পয়ারের আয়োজন।

অক্সফোর্র্ড বুক স্টোর গ্যালারি: ১২-৮টা। অক্সফোর্ড ইউনিভার্সিটি প্রেসের বইয়ের প্রদর্শনী ও বিক্রয়। আজ শেষ।

অ্যাকাডেমি অব ফাইন আর্টস: সাউথ গ্যালারি। ৩-৮টা। বই বাজার। ৮০ শতাংশ পর্যন্ত ছাড়। আয়োজনে ‘ইউনিভার্সাল বুক শপ’। ১৪ তারিখ পর্যন্ত।

ইমামি ল্যাণ্ডমার্ক স্টোর: ১২-৮টা। ‘র‍্যাণ্ডম হাউস’ প্রকাশনের বইয়ের প্রদর্শনী। ১৫ তারিখ পর্যন্ত।

সিগাল বুক স্টোর (স্বভূমি): ২-৯টা। পেঙ্গুঈন, ফেবার অ্যাণ্ড ফেবার, ভাইকিং, লেডিবার্ড, আই বি এইচ, ব্লুমসবেরি প্রমুখ প্রকাশকের বইয়ের প্রদর্শনী ও বিক্রয়। ১৫ তারিখ পর্যন্ত।

 অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১ 


</TEXT>
</DOC>
<DOC>
<DOCNO>1010115_business.utf8</DOCNO>
<TEXT>


এ বার ছোট লগ্নিকারীদের জন্যও আসছে সরকারি ঋণপত্র ভাল ফল দেখাচ্ছে প্রযুক্তি সংস্থা স্টেট ব্যাঙ্কে স্বেচ্ছাবসরের বিরুদ্ধে আন্দোলন সমাজ উন্নয়নের লক্ষ্যে চেন্নাই, বঙ্গাইগাঁও শোধনাগার বাজার দরেই কিনবে আই ও সি ফের বাড়ল মুদ্রাস্ফীতির হার আই টি পার্কের জন্য বরাদ্দ জমি দখলদার সহ নিতে রাজি নয় ওয়েবেল

 সোনা ও রুপোর দর 

 পাকা ৪৫২০ সোনা টাকা (২৪ ক্যাঃ +-------------------+---------------+------------------+ ১০ ডলার, পাউণ্ড ও ইউরোর গ্রাম) বিনিময় হার 

 গহনার ৪২৭০ ক্রয় বিক্রয় সোনা টাকা মূল্য মূল্য (২২ +-------------------+---------------+------------------+ ক্যাঃ ১ ডলার ৪৫.৮০ ৪৭.১৫ ১০ +-------------------+---------------+------------------+ গ্রাম) ১ ৬৮.৬০ ৭০.৭৫ +-----------------+-------------+ পাউণ্ড রুপোর ৭৫৫০ +-------------------+---------------+------------------+ বাট টাকা ১ ইউরো ৪৪.২৩ ৪৪.৯১ (প্রতি +-------------------+---------------+------------------+ কেজি) 

 খুচরো ৭৬৫০ রুপো টাকা (প্রতি কেজি) 


</TEXT>
</DOC>
<DOC>
<DOCNO>1010120_alochona.utf8</DOCNO>
<TEXT>


কলকাতার কড়চা

নবরূপে

পুস্তক পরিচয়

২.. প্রহর ১.. অতীত, ভানুমতীদের তবু কেন ভারতবর্ষের তিনি ইতিহাস ঔদাস্যে লেখা প্রয়োজন নিমগ্ন ৪.. টুকরো খবর ৩..আসলে জীবনেরই

অনুসন্ধান

৫.. বেস্টসেলার

চিত্রকলা ও ভাস্কর্য ..

এমন শরীর

এমন নির্মোহ

সঙ্গীত সমালোচনা

গানমেলা

নৃত্য সমালোচনা

নাচে-গানে মনোজ্ঞ

নাটক সমালোচনা

১.. উচ্চগ্রামের

প্রকট প্রহসন ২.. শরীরী অনুবাদ

৩.. নাটকীয় মোড়

ধর্ষণের পরেই

সিনেমা সমালোচনা ..

বিয়ের ছাপ নেই কাজলের

ক্যাসেট সমালোচনা

কুমার শানু ও ইন্দ্রাণী সেন, স্বাতী মিত্রমুস্তাফি, সুব্রত সেনগুপ্ত


</TEXT>
</DOC>
<DOC>
<DOCNO>1010109_din.utf8</DOCNO>
<TEXT>
 ২৫ পৌষ ১৪০৭ মঙ্গলবার ৯ জানুয়ারি ২০০১

আপনার আজকের দিনটি সব্যসাচী 

মেষ: গুরুজনের পরামর্শে ভাগ্যোদয় ও কর্মে সাফল্য। স্বামী-স্ত্রী একমত হয়ে আর্থিক ও ব্যবসায়িক সিদ্ধান্ত নিতে পারেন। বহু ব্যয় ও সঞ্চয় হানি। 

বৃষ: সপরিবার দূরভ্রমণ ও মকদ্দমায় জয়লাভ। অর্শাদি পীড়ায় ক্লেশ। আমদানি ও রফতানি সূত্রে বৈদেশিক দ্রব্যার্থ লাভ। 

মিথুন: গুরুজনের পরামর্শে বিত্তসম্পত্তি লাভ। স্নায়বিক দুর্বলতা ও চর্মপীড়া। বিজ্ঞান-বিচিন্তা ও গবেষণায় সাফল্য। 

কর্কট: বুদ্ধিবিভ্রম ও কিংকর্তব্যবিমূঢ়তা। গৃহবাহনাদি সম্পত্তি বিষয়ে শুভ। কর্মে সাফল্য ও উপার্জন বৃদ্ধি। 

সিংহ: প্রতিভার বিকাশ ও মৌলিক গবেষণা। গুরুজনের পরামর্শে শুভলাভ ও সৌভাগ্য বৃদ্ধি। বন্ধু ও স্বজনের সঙ্গে মতানৈক্য। 

কন্যা: পৈতৃক বিত্তসম্পত্তির রক্ষণাবেক্ষণে ব্যয়। নেত্রপীড়া ও উদরপীড়ায় ক্লেশ। চর্মপীড়া ও সাহসের অভাব। 

তুলা: স্বামী-স্ত্রী উভয়ে শরীরের যত্ন নিন। উভয়ে একমত হয়ে ব্যবসায় উদ্যোগী হতে পারেন। উপার্জন ও সঞ্চয় বৃদ্ধি উল্লেখযোগ্য। 

বৃশ্চিক: পত্নীর স্বাস্থ্য রক্ষা ও মামলা-মকদ্দমায় অর্থ ব্যয়। উত্তরাধিকার প্রাপ্তি। তেজস্বিতা ও বাগ্মিতা। 

ধনু: সস্ত্রীক দূরভ্রমণে বহু ব্যয়। স্নায়বিক দুর্বলতা ও পাদপীড়ায় ক্লেশ। আয় বৃদ্ধি ও প্রিয়জনের বিবাহ বিষয়ে শুভ। 

মকর: সন্তানের স্বাস্থ্য ও মতিগতির দিকে লক্ষ রাখুন। ব্যবসায়িক সাফল্য ও বৈদেশিক অর্থ উপার্জন। গৃহবাহন লাভ ও গুরুজনের সেবা। 

কুম্ভ: কর্মক্ষেত্রে বহুশ্রম ও বুদ্ধিযোগে সাফল্য। প্রতারক বন্ধুবেশে আসতে পারে। গুরুজনের বিত্তসম্পত্তি লাভ। 

মীন: নেত্র ও মূত্রঘটিত পীড়া। কর্মে সাফল্য, পদমর্যাদা ও সম্মান বৃদ্ধি। আমদানি ও রফতানি সূত্রে অর্থাগম। প্রিয়জনের বিবাহ বিষয়ে আলোচনা। 


</TEXT>
</DOC>
<DOC>
<DOCNO>1010101_1edit2.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

সম্পাদকীয় ২.. সমানাধিকার প্রতিষ্ঠার পথ স্বাগত মানবস্পদ উন্নয়ন মন্ত্রককে। অনেক বিরোধিতা অগ্রাহ্য করিয়া শেষ পর্যন্ত মহিলা শ্রমিকদের রাত্রে কাজ করিবার অনুমতি দিতে চলিয়াছেন তাঁহারা। এতদিন যাবৎ সুবিদিত ফ্যাক্টরি অ্যাক্টের কল্যাণে মহিলা শ্রমিকরা কলকারখানায় এবং অন্যান্য কর্মস্থলে কেবল ভোর ছয়টা থেকে সন্ধ্যা সাতটা পর্যন্ত আইনি মতে কাজ করিতে পারিতেন। নূতন সংশোধনীর সাহায্যে অবশেষে রাত্রিকালীন কাজের জন্যও তাঁহারা আইনি অনুমতি পাইলেন। এখন তাঁহারা নিজ ইচ্ছা অনুসারে দিবসের যে কোনও সময় কাজের জন্য নির্বাচন করিতে পারিবেন। নূতন বৎসরে, নূতন সহস্রাব্দ আরম্ভের শুভক্ষণে এই সরকারি পদক্ষেপ প্রশংসনীয়। নারী পুরুষের সমানাধিকার প্রতিষ্ঠায় আরও এক ধাপ অগ্রসর হইল দেশবাসী। 

কেন্দ্রীয় সরকারের বিভিন্ন দফতরের মধ্যে নারী সংক্রান্ত বিষয়গুলি আলোচনার ক্ষেত্রে একপ্রকার সাযুজ্য আনিবার চেষ্টা হইতেছে। অভীষ্টসিদ্ধির পথ, এ বিষয়ে একটি জাতীয় উন্নয়নমূলক কার্যক্রম গড়িয়া তোলা। প্রকৃতপক্ষে, রাত্রিকালীন কাজ করিবার বিষয়টি লইয়াও একত্রে ভাবিয়াছেন বিভিন্ন কেন্দ্রীয় মন্ত্রী। মানবসম্পদ উন্নয়ন মন্ত্রক সদর্থক সিদ্ধান্ত লইবার পর, সংশ্লিষ্ট আইনটির বিশদ রূপ দিবার দায় বর্তাইয়াছে শ্রমমন্ত্রকের উপর। স্বাধীনতার পর নারী ও শিশু শ্রমিক সম্পর্কিত আইনপ্রণয়নের কাজ ছিল অত্যন্ত শ্লথ। ১৯৪৮ সালে ন্যূনতম বেতনহার নির্ধারণ, ১৯৬১তে সন্তানধারণকালীন বিশেষ সুযোগসুবিধা প্রদান, ১৯৭৬-এ সমান বেতনহার প্রচলনের সিদ্ধান্ত  গত কয়েক দশকের ফসল। এখনও কর্মক্ষেত্রে নিরাপত্তা বিধানের যথার্থ কোনও ব্যবস্থা হয় নাই, নারীশ্রমিক নিয়োগের ক্ষেত্রে যে বিষয়টির গুরুত্ব সর্বদাই অপরিসীম। কেন্দ্রীয় মন্ত্রকের এই বহুপ্রতীক্ষিত তৎপরতা দেখিয়া আশা হইতেছে, আগামী দিনে এই বিষয়গুলির দিকে সম্যক্‌ দৃষ্টিনিক্ষেপ করিয়া সত্বর পদক্ষেপ লওয়া হইবে। 

সরকারপক্ষের দাবি, এই সিদ্ধান্তের পশ্চাতে সকল নারীসংগঠনগুলির সমর্থন আছে। প্রকৃতপক্ষে অবশ্য রাত্রে নারীশ্রমিকদের কাজ করিবার অধিকার আদৌ বাঞ্ছনীয় কিনা, এই প্রশ্নের সম্মুখে সংগঠনগুলি দ্বিধাবিভক্ত। অনেকেই ট্রেড ইউনিয়নের পন্থা অনুসরণ করিয়া এই আইন প্রণয়নের বিরোধিতা করিতেছে। সি পি আই সমর্থিত অল ইণ্ডিয়া ট্রেড ইউনিয়ন কংগ্রেসের সেক্রেটারি প্রতিবাদী কণ্ঠে বলিয়াছেন, উপরোক্ত সিদ্ধান্তটি অর্থযুক্ত বা গ্রহণযোগ্য হইয়া উঠিতে পারত ভিন্ন দেশে, ভিন্ন সমাজে। কিন্তু ভারতবর্ষের কর্মক্ষেত্রে নিরাপত্তার অভাব এত প্রবল, যাতায়াত এত কষ্টসাপেক্ষ, শ্রমিকগণ যে পারিবারিক অবস্থান থেকে কর্মস্থানে আসেন, তাহা এমনই অশিক্ষা এবং দুর্দশায় নিমজ্জিত, যে রাত্রিকালীন কাজের এই সিদ্ধান্ত মহিলা শ্রমিকদের আরও অনেকগুণ অসুবিধা বাড়াইয়া দেওয়া ব্যতীত কিছু নহে। যেসব মহিলা সংগঠন এই আইনকে সমর্থন করিতে চলিয়াছেন, তাঁহাদেরও মতে, কর্তৃপক্ষের আশু দৃষ্টিপাত প্রয়োজন কর্মস্থলের নিরাপত্তাবৃদ্ধির জন্য। ট্রেড ইউনিয়নগুলি আরও একপ্রকার আপত্তি তুলিয়াছে। তাহাদের মতে, কর্তৃপক্ষের এই আপাত সহানুভূতিশীল আচরণের পশ্চাতে মহিলা অধিকার বিষয়ক সুচিন্তা বিরাজ করিতেছে না। বরং রহিয়াছে কতকগুলি বিশেষ শিল্পক্ষেত্রের নিজস্ব প্রয়োজন মিটাইবার স্বার্থপর ইচ্ছা। যথা, আই টি শিল্পের দাবি অনুযায়ী, রাত্রিকালীন কাজ ব্যতীত প্রথম বিশ্বের তুলনীয় ক্ষেত্রগুলির সঙ্গে সংযোগরক্ষা অসম্ভব। 

মূল প্রশ্নটি অবশ্যই নীতিগত। যদি বা কতক উচ্চশ্রেণীর শিল্পক্ষেত্রের দাবিই এই সিদ্ধান্তের ভিত্তি হইয়া থাকে, তাহাতে প্রমাণ হয় না যে অন্যান্য শিল্পগুলির ক্ষেত্রেও নিযুক্ত নারীকর্মীরা ইহাতে উপকৃত হইবেন না। আলোচ্য আইনে নারীকর্মীদের রাত্রিকালীন কাজ বাধ্যতামূলক করিবার কথা বলা হয় নাই। সুতরাং প্রয়োজন এবং নিজস্ব সুবিধা অসুবিধা অনুযায়ী কর্মীরা তাঁহাদের কাজের সময় নির্ধারণ করিতে পারিবেন। কিন্তু এই নির্ধারণ করিবার অধিকার যে এতদিনে তাঁরা অর্জন করিলেন, তাহার মূল্যও বিরাট। নিরাপত্তার দোহাই দিয়া যদি এই পদক্ষেপে বাধা সৃষ্টি করা হয়, তাহা হইলে তো নারীকর্মীর কাজ করিতে আসার বিপক্ষের যুক্তিগুলিও মানিয়া লওয়া ব্যতীত উপায় থাকে না। অধিকার স্থাপন প্রথম কর্তব্য। তাহার পর সেই অধিকার রক্ষার জন্য যথাযথ ব্যবস্থাদি গ্রহণ আবশ্যক। এই ক্রম যদি পালটাইয়া যদি আশা করা হয়, সর্বাগ্রে চাই সর্বপ্রকারে সুস্থ, সুন্দর, নিরাপদ কর্মপরিবেশ, তাহার পরেই কাজ, তাহা হইলে কিন্তু পশ্চাদ্‌গতিরই সম্ভাবনা। নারী অধিকারে বিশ্বাসী নহেন যাঁহারা, সেই ব্যক্তিরাও কিন্তু সামাজিক নিরাপত্তাহীনতা ইত্যাদি ছলই ব্যবহার করিয়া থাকেন। বস্তুত, প্রশংসা প্রাপ্য সেই নারীদেরই, যাঁহারা বিভিন্ন প্রতিকূলতা স্বীকার করিয়াও সাহসী অগ্রগমনের জন্য মানসিকভাবে প্রস্তুত। 


</TEXT>
</DOC>
<DOC>
<DOCNO>1010709_kothae.utf8</DOCNO>
<TEXT>


২৪ আষাঢ় ১৪০৮ সোমবার ৯ জুলাই ২০০১ গানেরআসরে সময়

এক বছর হল ওঁরা যৌথে আছেন। এই সময়ের জটিলতাকে তুলির টানে ফোটাবেন বলে ২০০০ সালে মিলেছেন ‘সময়’ নামে। কান্তি চৌধুরি, ইন্দিরা হালদার, সঞ্জীব দাস, অপর্ণা মজুমদার আর তপন চক্রবর্তীহুগলির এই পাঁচজন চিত্রী দার্শনিক দৃষ্টির অনুভব-আবেগে ছুঁতে চান জীবনের গভীর সত্যকে। নির্ভরতা রাখেন ঐতিহ্য ও আধুনিক ধারায়। ছবি যাঁদের কাছে সমাজের সঙ্গে সংলাপের মাধ্যম সেই ‘সময়’-এর প্রথম প্রদর্শনী এখন অ্যাকাডেমিতে। সঙ্গের ছবিটি ইন্দিরা হালদারের আঁকা।

অ্যাকাডেমি অব ফাইন আর্টস: নিউ সাউথ গ্যালারি। ৩-৮টা। ‘সময়’ শিল্পীগোষ্ঠীর প্রথম প্রদর্শনী। ১৪ তারিখ পর্যন্ত।

 চিত্রকলা নাটক 

 টি লাউঞ্জ, ওবেরয় রাণু মুখার্জি গ্র্যাণ্ড: মঞ্চ ১০-৫টা। (অ্যাকাডেমি): প্রতিষ্ঠিত ও সন্ধ্যা ৬-৩০। তরুণ শিল্পীদের ‘লজ্জাতীর্থ’। শিল্প শিবির। চেনামুখ। নাটক- অংশগ্রহণে ইন্দ্রাশিস পার্থ লাহিড়ি। ভট্টাচার্য, নির্দেশনা- রোহিতা আগরওয়াল, অরিজিৎ গুহ। আনন্দ দাস, বিরাজ পাল, মলয়চন্দন সাহা, কাঞ্চনমালা ঘোষ, মধুসূদন মঞ্চ: দেবাশিস দাস, সন্ধ্যা ৬-৩০। ইউজিন দত্ত, ‘আমরা তোমরা’। পার্থ শ, দীপঙ্কর নবনাট্যম। দাশগুপ্ত, নাটক ও অভিজিৎ দত্ত ও নির্দেশনা- অরুণাভ কর্মকার অন্‌জন্‌ প্রমুখ। ১২ দাশগুপ্ত। তারিখ পর্যন্ত। 

 রবীন্দ্র সদন: গগনেন্দ্র সন্ধ্যা ৬-৩০। প্রদর্শশালা: ‘তিন নম্বর ২-৮টা। চোখ’। বারাসত প্রবোধেন্দুনাথ অনুশীলনী। ঠাকুরের নাটক- সমরেশ (১৯০৭-১৯৬৫) ছবি। মজুমদার। আয়োজনে ‘রাজ্য নির্দেশনা- চারুকলা মানস পর্ষদ’। ১১ চক্রবর্তী। তারিখ পর্যন্ত। 

 অ্যাকাডেমি অব ফাইন আর্টস: নর্থ গ্যালারি। ৩-৭টা। শম্ভুনাথ পালের ছবি। বিষয় নৌকা। ১৩ তারিখ পর্যন্ত। 

 গ্যালারি ৮৮: ২-৭টা (অন্য দিন ১১-৭টা)। অশোক মল্লিকের অ্যাক্রিলিক ও তেলরঙের ছবি। ২৮ তারিখ পর্যন্ত (রবিবার বাদে)। 

গানের নাচের আসরে মঞ্চে

সি এল টি, পদাতিক ঢাকুরিয়া: ডান্স সন্ধ্যা সেন্টার: ৬টা। পণ্ডিত ‘বর্ষা বিরজু উৎসব মহারাজের ২০০১’। পরিকল্পনায় অংশগ্রহণে চার বছরের আলপনা রায়, বেশি বয়সের প্রমিতা শিশুদের মল্লিক, কত্থক জয়শ্রী কর্মশালা। দাশগুপ্ত যোগাযোগ প্রমুখ। ২৪৭-৬০৮৭। আয়োজনে ‘সমারোহ’।

 আলোচনা সভা বিবিধ 

 অবনীন্দ্র অক্সফোর্ড সভাগৃহ, চারুকলা বুক স্টোর ভবন (শিশির গ্যালারি: মঞ্চের কাছে): ১২-৮টা। বিকেল ৪টে। অক্সফোর্ড প্রবোধেন্দুনাথ ইউনিভার্সিটি ঠাকুরের প্রেসের চিত্রকলা নিয়ে বইয়ের আলোচনা করবেন প্রদর্শনী ও সুনীল পাল ও শোভন বিক্রয়। কাল সোম। সঞ্চালক- শেষ। চিন্তামণি কর। আয়োজনে ‘রাজ্য অ্যাকাডেমি চারুকলা অব ফাইন আর্টস: পর্ষদ’। সাউথ গ্যালারি। ৩-৮টা। বই বাজার। ৮০ নান্দীমুখ সংসদ শতাংশ দফতর (৮৯ মহাত্মা পর্যন্ত ছাড়। গাঁধি রোড, আয়োজনে কলকাতা-৭): ‘ইউনিভার্সাল সন্ধ্যা ৬টা। বুক শপ’। ১৪ ‘পশ্চিমবঙ্গে তারিখ বাঙালির জাতীয় পর্যন্ত। রাজনৈতিক শক্তির ইমামি উত্থানের ল্যাণ্ডমার্ক সমস্যা ও স্টোর: ১২-৮টা। সম্ভাবনা’ ‘র‍্যাণ্ডম বিষয়ে বলবেন মলয় হাউস’ বসু। প্রকাশনের বইয়ের প্রদর্শনী। ১৫ তারিখ পর্যন্ত। 

 সিগাল বুক স্টোর (স্বভূমি): ২-৯টা। পেঙ্গুঈন, ফেবার অ্যাণ্ড ফেবার, ভাইকিং, লেডিবার্ড, আই বি এইচ, ব্লুমসবেরি প্রমুখ প্রকাশকের বইয়ের প্রদর্শনী ও বিক্রয়। ১৫ তারিখ পর্যন্ত। 

 কবিতা পাঠ 

 বাংলা আকাদেমি: সন্ধ্যা ৭টা। ‘হরিণের জন্য একক’। কবিতা পড়বেন জয় গোস্বামী। আয়োজনে ‘সপ্তর্ষি’। 

অনুষ্ঠানের খবর প্রকাশের জন্য এক সপ্তাহ আগে (সম্ভব হলে রঙিন ছবি-সহ) লিখুন: ‘কোথায় কী’ বিভাগ, ‘কলকাতা’, আনন্দবাজার পত্রিকা, ৬ প্রফুল্ল সরকার ষ্ট্রিট, কলকাতা-৭০০০০১


</TEXT>
</DOC>
<DOC>
<DOCNO>1010718_kolkata.utf8</DOCNO>
<TEXT>


২ শ্রাবণ ১৪০৮ বুধবার ১৮ জুলাই ২০০১

আরও খবর

অসাধু বিক্রেতার বিরুদ্ধে রুখে দাঁড়ালেন তার সতীর্থ বিক্রেতারাই। তাকে শাস্তি সতীর্থরা দেওয়ার শাস্তি দিলেন পাশাপাশি অনেকটা অসৎ প্রায়শ্চিত্তের বিক্রেতাকে মানসিকতা থেকে পুরো একটি দিন কলকাতার এক অন্যতম ব্যস্ত বাজার বন্ধও রাখলেন তাঁরা: স্টাফ রিপোর্টার

এক কিশোরীর শ্লীলতাহানির শ্লীলতাহানির অভিযোগ অভিযোগে গ্রেফতার করা ফাঁড়িতে, ধৃত হয়েছে কলকাতা কনস্টেবল পুলিশের এক কনস্টেবলকে। সোমবার দুপুরে বিদ্যাসাগর পুলিশ ফাঁড়ির মধ্যেই তার শ্লীলতাহানির চেষ্টা করা হয়েছে বলে অভিযোগ করেন কিশোরীর মা: স্টাফ রিপোর্টার

টিকা নিতেই কলকাতার হবে এ বার প্রতিটি হোটেল রেস্তোরাঁয় রেস্তোরাঁর রাঁধুনি এবং রাঁধুনিদের খাবার সরবরাহকারীদের প্রতিষেধক নেওয়া বাধ্যতামূলক করার সিদ্ধান্ত নিয়েছে পুরসভা: স্টাফ রিপোর্টার

হাওড়া তাঁর সল্টলেকের জলহাওয়া, শিল্পাঞ্চলে

কংগ্রেসের পুলিশ ফাঁড়ি মূল তৃণ তিনিই

মামলার পাহাড় আগুন রুখতে ঢালাও হাইকোর্টে, অভিযোগ ব্যবস্থা হচ্ছে মহাকরণে

উড়ালপুলের জন্য ক্ষতিগ্রস্ত নিকাশি সারাইয়ের দাবি

দালাল ঠেকাতে পুর শৌচাগারের ‘হিরো’ও দায়িত্বও

ব্যর্থ এ বার বেসরকারি লাইসেন্স সংস্থার বিভাগে

সুরতহাল: শো কজ আদালত চত্বরে দুই নিজের

সরকারি হাতেই ব্লেড চিকিৎসককে চালাল বন্দি

ভ্রম সংশোধন বিদ্যুৎ চুরি

দেশের সহবতের পাঠে দ্বিতীয় ডোপ পুলিশ

পরীক্ষা তেমন কিছুই কেন্দ্র শেখেনি কলকাতায়

জামিন নাকচ


</TEXT>
</DOC>
<DOC>
<DOCNO>1010102_weather.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

আবহাওয়া পূর্বাভাস: মঙ্গলবার প্রধানত মেঘলা আকাশ। কলকাতা ও পার্শ্ববর্তী অঞ্চলে হাল্কা বৃষ্টিপাতের সম্ভাবনা। সর্বনিম্ন তাপমাত্রা ১৬ ডিগ্রি সেলসিয়াসের কাছাকাছি থাকবে। 

তাপমাত্রা: সোমবারের সর্বোচ্চ ২৭.২ (স্বাভাবিক) এবং সর্বনিম্ন ১৪.৩ (+১) ডিগ্রি সেলসিয়াস। 

আপেক্ষিক আর্দ্রতা: সর্বাধিক ৯৩ শতাংশ এবং ন্যূনতম ৪৯ শতাংশ। 

বৃষ্টি: হয়নি। 

জোয়ার: বেলা ২টা ৬ মিনিট ও রাত ১টা ৩৮ মিনিট। 

ভাটা: ভোর ৫টা ৪০ মিনিট এবং সন্ধ্যা ৬টা ১২ মিনিট। 

সূর্য: উদয় ৬টা ২২ মিনিট এবং অস্ত ৪টা ৫৯ মিনিট। 


</TEXT>
</DOC>
<DOC>
<DOCNO>1010102_2bdesh1.utf8</DOCNO>
<TEXT>
 ১৮ পৌষ ১৪০৭ মঙ্গলবার ২ জানুয়ারি ২০০১

বিশ্বভারতী, প্রেসিডেন্সির প্রাক্তনী ঘানার প্রেসিডেন্ট শুভজ্যোতি ঘোষ  নয়াদিল্লি শান্তিনিকেতন ও প্রেসিডেন্সি কলেজের এক প্রাক্তনী ঘানার নতুন প্রেসিডেন্ট নির্বাচিত হয়েছেন। বাংলার শিক্ষা ও সংস্কৃতির সঙ্গে নিবিড় আত্মীয়তায় আবদ্ধ এই রাষ্ট্রপ্রধানের নাম জন আগেয়েকুম কুফুয়োর। 

পশ্চিম আফ্রিকার ছোট্ট দেশ ঘানা থেকে পাঁচের দশকের গোড়ায় কুফুয়োর যখন শান্তিনিকেতনে পড়তে এসেছিলেন, তখনও ঘানা ব্রিটিশ শাসন থেকে মুক্তি পায়নি। আফ্রিকার এই দরিদ্র উপনিবেশ থেকে কুফুয়োর সুদূর বিশ্বভারতীতে পড়তে এসেছিলেন, তাঁর বাবা রবীন্দ্র-আদর্শে উদ্বুদ্ধ ছিলেন বলেই। ছাত্র ছিলেন কলাভবনের, সেই আমলের বহু বাঙালি ছাত্রের সঙ্গেও ঘনিষ্ঠতা হয়েছিল তাঁর। ’৫৭ সালের ৬ মার্চ ঘানা যখন স্বাধীন হয়, কলকাতা থেকে বন্ধুদের জুটিয়ে নিয়ে বিশ্বভারতীতে সেই উপলক্ষ মহা ধূমধামে পালনও করেছিলেন কুফুয়োর। তুমুল উৎসাহ ছিল ফুটবলেও, কলকাতায় ও শান্তিনিকেতনে নানা ম্যাচে কুফুয়োরের বল পেটানোর কথাও মনে করতে পারেন সতীর্থরা। এরপর প্রেসিডেন্সি কলেজে পড়াশুনোর পর কুফুয়োর পাড়ি দেন বিলেতে, সেখানেই আইনের ডিগ্রি নিয়ে ব্যারিস্টার হন। 

এহেন কুফুয়োর রাজনীতিতে এসেছেন বেশ কিছুদিন আগেই। ’৯৬ সালে স্বদেশে প্রেসিডেন্ট নির্বাচনে লড়েছিলেন ঘানার প্রবাদপ্রতিম প্রেসিডেন্ট জেরি জন রাউলিংসের বিরুদ্ধে, কিন্তু সে বার প্রায় ৪০ শতাংশ ভোট পেয়েও হেরে যান কুফুয়োর। কিন্তু প্রায় কুড়ি বছর একাদিক্রমে দেশ শাসন করার পর রাউলিংস অবশেষে সরে দাঁড়িয়েছেন। সদ্যসমাপ্ত নির্বাচনে সব সমীক্ষাই অবশ্য এগিয়ে রেখেছিল নিউ প্যাট্রিয়টিক পার্টির প্রার্থী জন কুফুয়োরকে এবং প্রত্যাশিত ভাবেই ৪৭ শতাংশেরও বেশি ভোট পেয়ে তিনি দেশের প্রেসিডেন্ট হয়েছেন। 

গণতন্ত্রের কাণ্ডারী, কারণ ঘানায় গত কুড়ি বছরের রাউলিংস জমানাকে স্বৈরতন্ত্রের ঈষৎ মার্জিত সংস্করণ ছাড়া অন্য কিছু বলা মুশকিল। বিমানবাহিনীর প্রাক্তন ফ্লাইট লেফটেন্যান্ট রাউলিংসও ক্ষমতার অলিন্দে প্রবেশ করেছিলেন সেনা অভ্যুত্থানের হাত ধরেই। তুলনায় শান্তিনিকেতনের প্রাক্তনী এতটাই সুভদ্র ও পরিশীলিত, যে দেশে তাঁর ডাক নাম ‘জেন্টল জায়েন্ট’। শনিবার প্রেসিডেন্ট নির্বাচিত হওয়ার পর রাজধানী আক্রায় তাঁর প্রথম ভাষণেই ৬৩ বছর বয়সী কুফুয়োর বলেছেন, ‘‘একটি শিশু গণতন্ত্রের পক্ষে এ ভাবে একটি সরকারকে নির্বাচিত করা বিরাট কৃতিত্বের ব্যাপার। আমি এই সম্মান অবশ্যই রাখার চেষ্টা করব।’’ 

সাম্প্রতিক অতীতেই শান্তিনিকেতন দেখেছে তুরস্কের রবীন্দ্র-প্রেমী রাষ্ট্রপ্রধান এজেভিইটকে। কুফুয়োর অবশ্যই বন্ধুরাষ্ট্র, তাঁর পুরনো-পরিচিত দেশ ভারতে সফরে আসবেন বলে বিদেশ মন্ত্রকের আশা। তবে প্রেসিডেন্ট নির্বাচিত হওয়ার পর দু’দিন কেটে গেলেও কুফুয়োরকে যে এখনও শুভেচ্ছাবার্তা পাঠানো হয়ে ওঠেনি, মন্ত্রকের মুখপাত্র তা নিজেই স্বীকার করেছেন। সম্ভবত বর্ষশেষ আর সপ্তাহান্তের ছুটিই তার কারণ। তবে প্রধানমন্ত্রী আজ দিল্লি ফিরে এসেছেন, যত দ্রুত সম্ভব ঘানায় নতুন প্রেসিডেন্টকে অভিনন্দন জানিয়ে বার্তাও পাঠানো হচ্ছে বলে সাউথ ব্লক সূত্রে জানানো হয়েছে। 


</TEXT>
</DOC>
<DOC>
<DOCNO>1010101_1desh4.utf8</DOCNO>
<TEXT>
 ১৭ পৌষ ১৪০৭ সোমবার ১ জানুয়ারি ২০০১

লালুর দলের সঙ্গে শরিক কংগ্রেসের সম্পর্কে ভাঙন স্টাফ রিপোর্টার  পটনা বিহারে রাষ্ট্রীয় জনতা দলের (আর জে ডি) সঙ্গে শরিক দল কংগ্রেসের সম্পর্ক ক্রমেই খারাপ হচ্ছে। অবস্থা এমন পর্যায়ে যে, রাবড়ী দেবী মন্ত্রিসভায় সাম্প্রতিক রদবদলে কংগ্রেসের কোনও মন্ত্রীর হাতে অতিরিক্ত কোনও বিভাগের ভার দেওয়া হয়নি। যে সাতটি পূর্ণমন্ত্রীর পদ খালি হয়েছিল, সেগুলির দায়িত্ব আর জে ডি-র মন্ত্রীদের মধ্যেই ভাগ করে দেওয়া হয়েছে। সরকারের শরিক হয়েও বিহার প্রদেশ কংগ্রেস সভাপতি শাকিল আহমেদ এবং এ আই সি সি-র সদস্য সলমন খুরশিদের সাম্প্রতিক কিছু মন্তব্য যে লালুপ্রসাদ যাদব ভালভাবে নেননি, এই ঘটনা তারই ইঙ্গিত। 

বস্তুত, প্রদেশ কংগ্রেস সভাপতির পদ থেকে চন্দন বাগচির অপসারণের পরে আর জে ডি-র সঙ্গে সম্পর্কের ব্যাপারে কংগ্রেস নেতৃত্বের কণ্ঠে শোনা যাচ্ছে ভিন্ন সুর। কয়েক দিন আগেই এ আই সি সি-র নীতি-নির্ধারক এবং সমন্বয় রক্ষাকারী কমিটির চেয়ারম্যান সলমন খুরশিদ পটনায় এসে বলেছিলেন, ‘‘বিহারে আর জে ডি সরকারে যোগ দিয়ে কংগ্রেসের বিশেষ লাভ হয়নি। বরং কংগ্রেসের ভিতটা আলগা হয়ে গিয়েছে।’’ খুরশিদ ইঙ্গিত দিয়েছিলেন, পরবর্তী প্রদেশ সভাপতি এসে এই সম্পর্কের ব্যাপারে নতুন করে ভাবনা-চিন্তা করবেন। খুরশিদ মন্তব্য করেছিলেন, ‘‘প্রতি পাঁচ দিন অন্তর এখানে গণহত্যা হচ্ছে। অথচ প্রবল রাজনৈতিক ইচ্ছাশক্তি থাকলে এই ঘটনা এড়ানো যেত।’’ প্রবীণ এই কংগ্রেস নেতার বক্তব্য, বি জে পি-র ক্ষমতায় আসা ঠেকাতে আর জে ডি-র সঙ্গে জোট বেঁধেছিল তাঁদের দল। এখন আর সেই পরিস্থিতি নেই। 

খুরশিদের এই মন্তব্যের পিছনে যে কংগ্রেসের শীর্ষ নেতৃত্বেরও প্রচ্ছন্ন মদত আছে তা বুঝতে রাজনৈতিক মহলের অসুবিধা হয়নি। এর কয়েক দিনের মধ্যেই নতুন প্রদেশ সভাপতি শাকিল আহমেদ মন্তব্য করেন, ‘‘কংগ্রেসের সমর্থনের ঢেউ উঠলেই আর জে ডি-র মতো আঞ্চলিক দলগুলি হাওয়া হয়ে যাবে।’’ শাকিল আহমেদের সঙ্গে বিধানসভার পরিষদীয় দলের নব নির্বাচিত নেতা বিজয়শংকর দুবে বলেন, ‘‘নীতিগত ব্যাপারেও দু’টি দলের মধ্যে বিস্তর ফারাক রয়েছে।’’ শাকিল বলেন, ‘‘সাম্প্রদায়িক শক্তিকে ঠেকাতে বাধ্য হয়েই আর জে ডি-র সঙ্গে জোট বাঁধতে হয়েছিল।’’ 

কিন্তু শরিক দলের এই সব মন্তব্য আর জে ডি একেবারেই পছন্দ করছে না। আর জে ডি-র রাজ্য সভাপতি পীতাম্বর পাসোয়ান বলেন, ‘‘ক্ষমতাশীল জোটের শরিক হিসাবে কোনও মন্তব্য করার আগে কংগ্রেসের সংযত হওয়া উচিত ছিল।’’ লালুপ্রসাদ যাদব এখনও পর্যন্ত এই নিয়ে নিজে কিছু বলেননি। কিন্তু তাঁরই নির্দেশে এক যৌথ বিবৃতিতে রাজ্য সভাপতি পাসোয়ান এবং দলের সেক্রেটারি জেনারেল রামকৃপাল যাদব বলেছেন, ‘‘সভাপতি নির্বাচিত হয়ে শাকিল আহমেদ সম্ভবত প্রচণ্ড উত্তেজিত হয়ে পড়েছেন। তাই তিনি এই ধরনের মন্তব্য করছেন। কিন্তু কংগ্রেসের একটা ধর্মনিরপেক্ষ ভিত্তি আছে। তাই শাকিলের মুখখোলা উচিত বি জে পি, আর এস এস এবং বিশ্ব হিন্দু পরিষদের বিরুদ্ধে, আর জে ডি-র বিরুদ্ধে নয়।’’ 


</TEXT>
</DOC>
<DOC>
<DOCNO>1010130_alochona.utf8</DOCNO>
<TEXT>


কলকাতার ভূকৈলাসে কড়চা কেলেঙ্কারি পুস্তক ঠাকুরবাড়ির ছেলেমেয়েদের পরিচয় ১.. স্বপ্নকল্পনার জগৎ পুস্তক ভূতের গল্প পরিচয় ২.. অবিশ্বাসীদেরও প্রিয় পুস্তক গল্পের মধ্যে দিয়ে ভূবিজ্ঞান পরিচয় ৩.. পুস্তক শিশুর পরিবেশবন্ধু বই পরিচয় ৪.. পুস্তক টুকরো খবর পরিচয় ৫.. পুস্তক বেস্টসেলার পরিচয় ৬.. চিত্রকলা জীবনযাপনের ঠিক প্রান্তে ও ভাস্কর্য সঙ্গীত গভীর অনুভূতিতে আচ্ছন্ন সমালোচনা ১.. সঙ্গীত আগ্রা ও গোয়ালিয়রের সমালোচনা মিলন ২.. সঙ্গীত বালি সঙ্গীতমেলা সমালোচনা ৩.. নাটক ব্রেমার শেক্সপিয়ার সমালোচনা

সিনেমা একটি বাড়ি একটি সংস্কৃতি সমালোচনা

ক্যাসেট ভূপেন হাজারিকা, শ্রীকান্ত সমালোচনা.. আচার্য, জপমালা ঘোষ, পিয়ালী বসু, শিল্পী আদিত্য


</TEXT>
</DOC>
<DOC>
<DOCNO>1010105_alochona.utf8</DOCNO>
<TEXT>


কলকাতার কলকাতার কড়চা প্রাপ্য পুস্তক ঠাকুরবাড়ির ছেলেমেয়েদের পরিচয় ১.. স্বপ্নকল্পনার জগৎ পুস্তক ভূতের গল্প পরিচয় ২.. অবিশ্বাসীদেরও প্রিয় পুস্তক গল্পের মধ্যে দিয়ে ভূবিজ্ঞান পরিচয় ৩.. পুস্তক শিশুর পরিবেশবন্ধু বই পরিচয় ৪.. পুস্তক টুকরো খবর পরিচয় ৫.. পুস্তক বেস্টসেলার পরিচয় ৬.. চিত্রকলা জীবনযাপনের ঠিক প্রান্তে ও ভাস্কর্য সঙ্গীত গভীর অনুভূতিতে আচ্ছন্ন সমালোচনা ১.. সঙ্গীত আগ্রা ও গোয়ালিয়রের সমালোচনা মিলন ২.. সঙ্গীত বালি সঙ্গীতমেলা সমালোচনা ৩.. নাটক ব্রেমার শেক্সপিয়ার সমালোচনা

সিনেমা একটি বাড়ি একটি সংস্কৃতি সমালোচনা

ক্যাসেট ভূপেন হাজারিকা, শ্রীকান্ত সমালোচনা.. আচার্য, জপমালা ঘোষ, পিয়ালী বসু, শিল্পী আদিত্য


</TEXT>
</DOC>
<DOC>
<DOCNO>1010105_30play.utf8</DOCNO>
<TEXT>
 ১৫ পৌষ ১৪০৭ শনিবার ৩০ ডিসেম্বর ২০০০

 নাটক সমালোচনা ব্রেমার শেক্সপিয়ার মনসিজ মজুমদার 

 ‘টেম্পেস্ট’ নাটকের একটি দৃশ্য রবীন্দ্রনাথকে কিপলিং গাল দিয়েছিলেন ইংরেজদের সৃষ্টি ক্যালিবান বলে। কিপলিংকে আমরাও গালি দিয়ে বলতে পারি ক্যালিবান। তবে এই শ্বেতাঙ্গ ক্যালিবান জার্মানির নাট্যদল ব্রেমার শেক্সপিয়ার কোম্পানির সৃষ্টিতাঁদের প্রযোজিত ‘টেম্পেস্ট’-এ। চলতি জার্মান উৎসবে এই প্রযোজনার একটি কাটছাঁট সংস্করণ তাঁরা মঞ্চস্থ করলেন কলকাতায়। 

 রব্যার্ট ব্রাণ্ডের চৌকস অভিনয়ে নব্যনাৎসীদের মতো নেড়ামাথা (স্কিনহেড) ক্যালিবান কেবল নয়, এই প্রযোজনায় আরও যা অভিনব তা হল পশ্চিমে প্রযোজিত শেক্সপিয়ারের নাটকে কথাকলি। কেরলের সদানম ভাসির উড়ুক্কু এরিয়েল ও তার পাঁচজনের ‘বায়ুসেনা’ মলয়লী গান গেয়ে চেণ্ডা বাজিয়ে অ্যানেত লেডের অসামান্য কোরিওগ্রাফিতে কথাকলি নাচ-অভিনয় করে মঞ্চ মাতিয়ে রাখেন, ঋদ্ধ করেন নাটকের কমেডিয় চরিত্র এবং দৃশ্যময়তায় ভরিয়ে তোলেন শূন্য মঞ্চ। 

 পরিচালক পিট হলস্‌হ্বার্থ চেয়েছেন দুই সংস্কৃতি পাশাপাশি রাখতে। মূলে না থাকলেও প্রযোজনায় এই সহাবস্থানের অবকাশ আছে। কারণ এই নাটকের অন্যতম বিষয় ইউরোপের বাইরে শ্বেতাঙ্গদের কলোনিপত্তন। যে যাদুমন্ত্র বলে প্রসপেরো ক্যালিবানের দ্বীপ জবরদখল করে তা উত্তরাধুনিক ব্যাখ্যায় জ্ঞানশক্তি, যার জোরে ধ্রুপদি সংস্কৃতির দেশ ভারতকে কলোনি বানিয়েছিল ইংরেজ। দুই সংস্কৃতি চমৎকার মিলেছে যখন নাটকের শুরু থেকে কলামণ্ডলমের শিল্পী কুরুপ মঞ্চে অপূর্ব আলপনা আঁকেন প্রসপেরোর মায়াজাল বিস্তারের প্রতীকী ব্যঞ্জনায়। 

 প্রযোজনার গুরুত্ব পেয়েছেউত্তর-উপনিবেশবাদের যুগেকলোনিপত্তন নয়, উপনিবেশের অবসান, স্বাধীনতা ও সাংস্কৃতিক স্বাতন্ত্র্য। এরিয়েলের মুখে উচ্চারিত হয় একটিই শব্দ, ‘স্বাধীনতা’। সে ও বায়ুচারীরা যে স্বাতন্ত্র্যে চিহ্নিত তা হল এক অপশ্চিমি সংস্কৃতি। নাটকের শেষে দোর্দণ্ডপ্রতাপ করুণ ঐন্দ্রজালিক প্রসপেরো (এরিক রসবাণ্ডের) কেবল এরিয়েলকে মুক্তি দেয় তা নয়, স্বেচ্ছায় তার কলোনিয়াল শাসনের অবসান ঘটায়, মায়াজাল ছিন্ন করে, আলপনা মুছে ফেলে, ইম্পেরিয়াল পোশাক খুলে ফেলে সাধারণ মানুষ বনে যায়। নাট্য সমালোচনা প্রকাশিত হয় শনিবার। 


</TEXT>
</DOC>
<DOC>
<DOCNO>1010127_27chitra1.utf8</DOCNO>
<TEXT>
 ১৩ মাঘ ১৪০৭ শনিবার ২৭ জানুয়ারি ২০০১

 চিত্রকলা ও ভাস্কর্য মানুষের রক্ত দিয়ে লাল রঙ দিল্লির শিল্পীদের নিজস্ব চিত্রভাবনা। কখনও নগ্ন নারী শুয়ে আছে। কখনও দাঁড়িয়ে থাকা নারীকে নিয়ে ‘নির্বাণ’। লিখছেন অসিত পাল 

 শিল্পী : অর্পণা কৌর শুধুমাত্র দিল্লিবাসী শিল্পীদের নিয়ে বিড়লা অ্যাকাডেমি বড়সড় প্রদর্শনীর ব্যবস্থা করল ওদের নিজস্ব গ্যালারিতে (১-১২ নভেম্বর)। সব চেয়ে বর্ষীয়ান শিল্পী ভবেশ সান্যাল থেকে শুরু করে তরুণতম কৃষ্ণেন্দু পোরেলের কাজ এক সঙ্গে দেখার সুযোগ কলকাতার কলারসিকদের কাছে আনার জন্যে ধন্যবাদ পাবেন অবশ্যই। প্রদর্শনীর নাম রাখা হয়েছে ‘দিল্লি ২০০০’। ফলে আশা জাগে দিল্লির শিল্পীদের সাম্প্রতিক চিত্রভাবনার একটা প্রতিফলন জাগবে। সে দিক থেকে প্রদর্শনীতে অনেকেরই পুরনো কাজ থাকায় শিরোনামের সার্থকতা ব্যাহত হয়েছে। দিল্লিতে গ্যালারির সংখ্যা ভারতের অন্য শহরের চেয়ে বেশি। পৃথিবীর বিভিন্ন দেশ থেকে আগত চিত্রপ্রদর্শনী অহরহ হবার ফলে শিল্পীরা আন্তর্জাতিক কাজের মানের সঙ্গে পরিচিত হবার অবাধ সুযোগ পাচ্ছেন। আশা করা যেতে পারে তাদের কাজের মধ্যে সমসাময়িক পরীক্ষা-নিরীক্ষার আভাস। 

 একদা ভবেশ সান্যালের উৎসাহে দিল্লিতে শিল্পীরা আধুনিক কাজ করার যে পরিবেশ তৈরি করেছেন তা আজও অব্যাহত। প্রদর্শনীতে ভবেশ সান্যালের দেহাতি নারীর অবগুণ্ঠিত ছবিটি স্বল্প রেখা বিভাজনে সহজ ভঙ্গিতে উপস্থাপিত। কাগজমণ্ড থেকে ত্রিমাত্রিক লৌকিক টোটেমের গঠনের মুখ ও সহায়ক জমি গড়ে তুলেছেন বেদ নায়ার। সাদার মধ্যে গাঢ় সবুজের তীব্রতায় ছবির মেজাজ গড়ে উঠেছে। কোথাও মানুষের রক্ত ব্যবহার করে লাল রং এনেছেন ‘ডি এন এ অব নিউ মিলেনিয়াম ২০০০’ ছবিতে। কবিতা নায়ারের বড় আকৃতির গাছের ছালে পুঁথির মতো করে পর পর সূত্রবদ্ধ, দুটো ছবিই ভাল লাগে প্রাচীনের সঙ্গে বর্তমানের সুচিন্তিত মেলবন্ধনের জন্য। বিভান সুন্দরম আস্ত একটি কাঠের সরু বুক সেল্ফে বই পর পর শুইয়ে রেখে ইন্সটলেশন আর্ট করেছেন ‘মার্ক্সসিজম ইন দ্য এক্সপ্যাণ্ডেড’। বিভানের এই পরীক্ষা-নিরীক্ষা দর্শকদের সব সময়ই কৌতূহলী করেছে। অনুপম সুদের সোনালি ও রুপোলি রঙের ওয়াশে আঁকা দুটো ছবির নামই ‘টাইম স্পেস’, থুতনিতে হাত রেখে উপবিষ্ট নগ্ন পুরুষ। রঙের মধ্যেই প্রকাশ পেয়েছে শূন্যতার গভীরতা। মানু পারেখের বারাণসী সিরিজের ‘ল্যাণ্ডস্কেপ’ বা মনজিৎ বাওয়ার ‘দ্য ফ্লুট প্লেয়ার’, রামকুমারের ‘ল্যাণ্ডস্কেপ’ ইত্যাদি ছবি দর্শক ইতিমধ্যে দেখেছে। গোগী স্বরাজ পালের দুটো গোয়াশে আঁকা নারীর মধ্যেই স্থাপন করেছেন পুরুষকে প্রলুব্ধ করার বিলাসী ভেিঙ্গ। একটি ছবিতে নগ্ন শায়িতা নারীর হাতে রয়েছে ছাড়ানো কলা রঞ্জিত ঠোঁটের সামনে ধরা, অন্যটিতে আছে হাতে পাতিলেবু নিয়ে জিব দিয়ে আস্বাদন গ্রহণে নগ্নিকা। কৌতুক মিশ্রিত ছবি দুটোই ভাল লাগে এর সহজ আবেদনের জন্য। অর্পণা কৌরের তেল রঙের ছবি ‘হারবেস্ট’ লৌকিক উপাদানের আধারে করা আধুনিক মননের ছবি। 

 অন্যদের মধ্যে ধীরাজ চৌধুরী, অরূপ দাস, ভি এস গাইতণ্ড, কে খোসা, সতীশ গুজরাল, এ রামচন্দ্রন, জয় ঝরোটিয়া, পরমজিৎ সিংহ, সূরজ ঘাই, হেমরাজ, সামশেদ, সুদীপ রায় প্রমুখ শিল্পীরা তাঁদের বৈশিষ্ট্যের কাজ দিয়েছেন। অপেক্ষাকৃত তরুণদের মধ্যে সঞ্জয় ভট্টাচার্যর ‘মাই নেবার হাউস’ পুরনো কলকাতার ছায়াঘন জীর্ণ বাড়িতে এক ঝলক রোদে শুকোতে দেওয়া ঝুলন্ত কাপড়। ছায়ার মধ্যে ছায়াকে নিয়ে গড়ে তুলেছে ছবির অন্তর্লীন গভীরতা। পরেশ মাইতি ইতিমধ্যে মনুষ্য অবয়ব নিয়ে নিজস্ব শৈলী রচনা করতে সক্ষম হয়েছেন কিন্তু এখানে পুরনো জল রঙের ধাঁচে বড় বড় দুটো ছবি দিয়েছেন পাড়ে বেঁধে রাখা নৌকার সারি। পরেশ মাইতির জল রঙের মুন্সিয়ানা প্রশ্নাতীত। তবে আধুনিক কাজ দেখতে পেলে আরও ভাল লাগত। প্রবীর গুপ্তর ছোটোখাট যন্ত্রাংশযোগে ‘অনামা’ দুটো ছবিতেই বিমূর্ত আবেদনে সাম্প্রতিক আধুনিক চিত্রচর্চার পরিচায়ক। 

 দিল্লি এক সময় গ্রাফিক চিত্রের উৎকর্ষতা সর্বোচ্চ মানে পৌঁছেছিল। নানা পরীক্ষা-নিরীক্ষা আজও অব্যাহত আছে এই মাধ্যমটিতে। তবে প্রদর্শনীতে এই মাধ্যমটির কাজ খুবই কম। আনন্দময় ব্যানার্জি সেরিগ্রাফ চিত্র করেছেন কম্পিউটরের সাহায্যে ‘জীবন ক্যায়া হ্যায়’ এক ও দুই। দুটো ছবিই দক্ষতার সঙ্গে নান্দনিক উৎকর্ষতার মেলবন্ধন ঘটেছে। 

 ভাস্কর্য বিভাগের কাজের মধ্যে এন এস রানার ছোট ব্রোঞ্জের কাজ ‘কাপল’ ও অজয়কুমার রানার ব্রোঞ্জে বালিকার মাছ ঘরা কাজ দুটো আধুনিক মননে গড়ে ওঠা। দুটো কাজই ছোট মাপের। মীনা কুমারের মিশ্রমাধ্যমে বুজে আসা আধারের মধ্যে দণ্ডায়মান নারীকে নিয়ে ‘নির্বাণ’ ভাল লাগল। ভাস্কর্য বিভাগটি অপেক্ষাকৃত দুর্বলই হয়েছে। 

 সম্প্রতি পাঁচ তরুণ শিল্পীর প্রদর্শনী হল বিড়লা অ্যাকাডেমিতে। প্রত্যেকেই প্রদর্শনী উপস্থাপনার ক্ষেত্রে নতুন, ফলে ছবি সংক্রান্ত খুঁটিনাটি ও শিল্পীদের পরিচয়ের কোনও ব্যবস্থা করার কথা ভাবেননি। মোট ৩৮টি ছবির এই প্রদর্শনীতে প্রত্যেকেই মোটামুটি কাজ করেছেন। বিশেষ সাহসী পরীক্ষা-নিরীক্ষার চেষ্টা কোনও কাজে তেমন লক্ষ করা যায়নি। 

 সুপ্রভাত ভাদুড়ী অ্যাক্রেলিকে এঁকেছেন বোর্ডেতে। কিছুটা তির্যক বক্তব্য প্রকাশ করেছেন। তিনটি ছবিতে মুখোশের আদলে তিনটি মুখ এঁকেছেন। 

 চণ্ডীদাস ভট্টাচার্যের একটি জলরঙে আঁকা ‘উওম্যান উইথ ফ্লাওয়ার’ কাজটি ভাল লাগল। পদ্ম হাতে নিয়ে পদ্মপাতায় দাঁড়ানো নারীর কোমল সৌন্দর্য প্রকাশ পেয়েছে। কিন্তু অন্য জলরঙের কাজ ক’টিতে সেই স্বচ্ছ কোমল সৌন্দর্য প্রকাশ পায়নি। 

 অশোক মণ্ডল মিশ্র মাধ্যমে ৫টি ছবি করেছেন। সহজ রেখায় সরল অভিব্যক্তি সংবলিত মানুষের ছবি এঁকেছেন ‘সলিটিউড নেচার অ্যাণ্ড লাভ’। কোথাও ছাগ শিশু কোলে নিয়ে স্নেহে আদর করছে, কোথাও কোলে পাখি, কোথাও বা মানুষ পাখি সংমিশ্রিত শরীর। কাজ ক’টি ভাল লাগে সহজ উপস্থাপনার জন্য।ভাস্কর লাহিড়ী ছোট ছোট রেখা ও বিন্দু সহযোগে সাদা কালো তিনটি ড্রইং করেছেন তান্ত্রিক ও কীট পতঙ্গের মোটিফ ব্যবহার করে। পেস্টিং-এ চড়া রং ব্যবহার করে এঁকেছেন ঘোড়ায় চড়া জগন্নাথ সদৃশ্য যোদ্ধা; হাতে তরবারি ও পাখি। কাজটিতে নান্দনিক আবেদন দুর্বল। সে দিক থেকে ওঁর ড্রইং অনেক বেশি আকর্ষণ করে। মিনতি নাথের ৮টি তেলরঙের পেস্টিং বাস্তব আঙ্গিকে আঁকা। ভাল লেগেছে ওঁর ‘ফ্রাইটেণ্ড’ শিরোনামাভুক্ত ছবি। যদিও ছবিতে ভয় বা আশঙ্কার অভিব্যক্তি খুঁজে পাওয়া যায়নি। চিত্রকলা ও ভাস্কর্য প্রকাশিত হয় শনিবার 


</TEXT>
</DOC>
<DOC>
<DOCNO>1010120_20cine.utf8</DOCNO>
<TEXT>
 ৬ মাঘ ১৪০৭ শনিবার ২০ জানুয়ারি ২০০১

 সিনেমা সমালোচনা .. বিয়ের ছাপ নেই কাজলের শতাব্দী রায় রাজুচাচা 

 অজয়, কাজল, ঋষি কপূর 

 কাজলের বাবা সোমু মুখোপাধ্যায় দুটো বাংলা ছবি প্রযোজনা করেছিলেন। আর সেই দুই ছবিরই নায়িকা ছিলাম আমি। আর সেই সুবাদেই সোমুদা আমার খুবই পরিচিত এবং কাছের মানুষ। কাজল যখন বিয়ে করল, তখনই জানতে এবং বুঝতে পেরেছিলাম ও খুবই বলিষ্ঠ মনের মেয়ে। যা করবে, ঠিক করেই সেটা করবে। যে কোনও কাজ করার জন্য ওঁর একার ভাবনাই মূল্যবান। অন্ততঃ ওঁর কাছে। যার প্রমাণ, হিন্দী সিনেমায় ওইরকম জনপ্রিয়তার শীর্ষে থাকাকালীন অজয় দেবগনকে বিয়ে। বিয়ের পর কিছুদিন ছবি করল না। অনেক কথা শোনা গেল। কেউ বলল, স্বামী ছাড়া কাজ করবে না। কেউ বলল, ছবিই করবে না। সোমুদা আমাকে বলেছিল, ‘‘কাজল কিছুদিনের মধ্যেই আবার অনেক ছবি করবে। কারণ অনেক বড় বড় প্রযোজক পরিচালক ওকে নিয়ে কাজ করতে আগ্রহী।’’ সোমুদা এটাও বলল, ‘‘অভিনয় দরকার, এমন চরিত্রের জন্য হিন্দী ইণ্ডাষ্ট্রি এখনও কাজলের মতো অভিনেত্রীকেই চায়।’’ একথা সত্যি এবং ভীষণ সত্যি। 

 তবে এত কথা এত আলোচনার পর যে ছবিটার কথা বলব, সেটা অজয় এবং কাজলের শুধু নয়, দেবগণ পরিবারের সার্বিক প্রচেষ্টার ফল। ‘রাজুচাচা’, ছবিটার গল্প নিয়ে নতুন কিছু বলার নেই। অনেক ছবির অনেক কিছু পাওয়া যাবে এখানে। নতুন যদি কিছু থেকে থাকে, তা হল, একটা বিশাল খরচসাপেক্ষ তালগোল মার্কা হিন্দী ছবি। শোনা যায় খরচ হয়েছে ৩৬ কোটি টাকা। প্রথম দৃশ্যে যখন ঋষি কপূরের বাড়ি দেখাল, তখনই বোঝা গেল দেবগণ পরিবারের টাকা আছে এবং তা অযথা খরচ করলেও খুব একটা কমবে না। যারা ছবিটা দেখেছেন বা দেখবেন প্রথমে ওটা বাড়ি না ভেবে সায়েন্স সিটি কিংবা যাদুঘরও ভাবতে পারেন। তাও দেশের না, বিদেশের। ওইরকম বাড়িতে যে মানুষেরা থাকে তারাই বানায় ‘রাজুচাচা’র মতো ছবি। সম্পত্তির জন্য ঋষি কপূরকে খুন, তার বাচ্চাদের অত্যাচার এবং অবশেষে অজয় দেবগণের আগমন ও বাচ্চাদের উদ্ধার এই হল গল্প। কাজল এ ছবিতে আছে, বার চারেক অজয় দেবগণকে ভুল বুঝেছে, সুন্দর স্মার্ট পোষাক করেছে। বিয়ের কোনও ছাপই চেহারায় এবং অভিনয়ের মধ্যে পড়েনি। বরং দেখতে আরও ভাল লেগেছে। এ ছবি কোনও কারণেই কাজলের ফিরে আসার ছবি নয়। বরং ঋষি কপূরের ফিরে আসা বলা যায়। অনেকদিন পর ঋষি কপূরকে খুব সুন্দর চরিত্রে খুব সুন্দরভাবে পাওয়া গেল। তিনটে বাচ্চা খুব ভাল। ভিলেনরা যখন ওদের ওপর অত্যাচার করছে, তখন চোখে জল এসে যায়। ফুলের মতো সুন্দর তিনটে বাচ্চা এ ছবির একমাত্র প্লাস পয়েন্ট। গান কম কিন্তু ভাল লাগে। বীরু দেবগণ ফাইটের থেকে বেশি রেখেছেন গাড়ি উল্টে যাওয়া, ব্রীজ ভেঙে যাওয়ার দৃশ্য। তাতে বীরু দেবগণকে প্রশংসা করতে হয়। অবশ্য এই প্রশংসা নায়ক-প্রযোজকের বাবা কংবা নায়িকার শ্বশুরের প্রাপ্য নয়। প্রাপ্য ফাইট মাস্টার বীরু দেবগণের। বাচ্চারা কিছু কিছু অ্যানিমেশন সিকোয়েন্স দেখে আনন্দ পাবে। অ্যানিমেশন অনেক খরচসাপেক্ষ। অজয় দেবগণ ভাল অভিনয় করেছে। নায়কোচিত চেহারা না হলেও ওঁর চোখ দুটো খুবই শান্ত এবং ভাষাময়। পরিচালক সেটাই বারবার ব্যবহার করেছে। ছবিতে অতিথি শিল্পী সঞ্জয় দত্ত, মাত্র তিনটে দৃশ্যে। চরিত্রটা এত সুন্দর যে ওঁকে মনে রাখতেই হবে। দর্শকদের উচ্ছ্বাস সঞ্জয় দত্তের জনপ্রিয়তার প্রমাণ। কাজলের জনপ্রিয়তা ‘রাজুচাচা’ দেখলে বিচার করা যাবে না। আবার সেই সোমুদা প্রসঙ্গে আসি। কয়েকমাস আগে মুম্বইতে সোমুদার ওখানে গিয়েছিলাম। বিশাল বাড়িতে একা আছেন। দর্শকদের মতোই সোমুদার বক্তব্য স, ‘‘এত বড় বাড়ি করেছি। আসলে ভাবতে পারিনি, মেয়েটার এত তাড়াতাড়ি বিয়ে হবে।’’ আর একটা কথাও বললেন, ‘‘কাজল নাকি বলেছে আবার ফিল্ম থেকে কিছুদিনের ছুটি নেবে। এক টা বাচ্চা চায়। তার পর আবার অভিনয়।’’ আমার দর্শকদের অনুরোধ, বাবা সোমু মুখোপাধ্যায় হয়ত দাদু হতে চান কিন্তু আমরা অভিনেত্রী কাজলকে এখনই মা হিসেবে দেখতে চাই না। সিনেমা সমালোচনা প্রকাশিত হয় প্রতি শনিবার। 


</TEXT>
</DOC>
<DOC>
<DOCNO>1010109_calcutta.utf8</DOCNO>
<TEXT>


গড়বেতায় তদেন্তর দায়িত্বে সিআইডি কলকাতায় দাউদের শাগরেদ পাকড়াও

মহাজোট গড়তে আগ্রহী গনি যাচ্ছেন সনিয়ার কাছে

পরিচারিকার কানের লতি কেটে সেলাই, কর্ত্রী-সহ ধৃত ৩ হাসপাতালের গাফিলতি, বিক্ষোভ চলবে না: মুখ্যমন্ত্রী

হাসপাতালে ভাঙচুর, সুপার অজ্ঞান, আক্রমণ পুলিশকেও পথ নিরাপত্তা সপ্তাহে প্রথম দিনে দুর্ঘটনায় দু’জনের মৃত্যু বিকাশ ভবনে হাজিরা দেখতে আচমকা হাজির টাস্ক ফোর্স


</TEXT>
</DOC>
<DOC>
<DOCNO>1010716_aj-kol.utf8</DOCNO>
<TEXT>


৩১ আষাঢ় ১৪০৮ সোমবার ১৬ জুলাই ২০০১

তিনি সিটুর বলেন ইউনিয়নকে ঘাঁটাতে সাহস পান না মেয়র পারিষদ। আমরা এ জিনিস বরদাস্ত করতে পারি না।

শোভনদেব চট্টোপাধ্যায়

কলকাতার মেয়র পারিষদ (সাফাই) মালা রায়ের কাজকর্ম সম্পর্কে

বাজার যাওয়ার আগে আজ বাজারে যাওয়ার আগে একনজরে দেখে নিন কাল শহরের কোন বাজারে কত টাকায় কী বিকিয়েছে:

গড়িয়াহাট: আলু ৭, পটল ১০, বেগুন ১৬, দশেরি আম ৩০, ল্যাংড়া ২০, আনারস ১৫, কাটা পোনা ৮০, ইলিশ ২৫০। বাগবাজার: আলু ৭, পটল ১০, বেগুন ১৫, দশেরি আম ২৫, ল্যাংড়া ২৫, সুর্মা ফজলি ১৫, আনারস ১৫, কাটা পোনা ৭০, ভেটকি ১৩০, ইলিশ ১৬০। হগ মার্কেট: আলু ৭, পটল ১০, বেগুন ১৫, দশেরি আম ২৫, ল্যাংড়া ২৫, কাটা পোনা ৮০, ইলিশ ১৮০। মানিকতলা-কাঁকুড়গাছি: আলু ৭, পটল ৮, বেগুন ১২, দশেরি আম ২৫, ল্যাংড়া ২০, কাটা পোনা ৭০, ইলিশ ১৫০। হাওড়া কালীবাবুর বাজার: আলু ৭, পটল ১০, বেগুন ১৫, দশেরি আম ২০, ল্যাংড়া ২০, সুর্মা ফজলি ১০, আনারস ১২, কাটা পোনা ৮০, ইলিশ ৪০০।

আজ জন্মদিন হলে পুলকরঞ্জন দেব শুভ শ্বাসনালী ও সংখ্যা: ৩, ফুসফুসের ৪, ৬, ৯। সংক্রমণে শুভ দিন: ভুগতে পারেন। সোম, মঙ্গল, বন্ধুদের বৃহস্পতি, প্রতি অন্ধ শুক্রবার। ভালবাসা ও শুভ রঙ: নীল আত্মীয়স্বজনের ও গোলাপি। অযাচিত শুভ রত্ন: দায়িত্ব গ্রহণ পান্না, এড়িয়ে চলুন। মুক্তা, ও সরকারি হীরক। চাকরিজীবী, বিচারক, আইনজ্ঞ, বৈজ্ঞানিক, শিল্পী ও সাহিত্যিকদের পক্ষে অর্থকরী বিষয়ে শুভ ও সুনাম বৃদ্ধি। ব্যবসায়ীদের পক্ষে শুভ নয়। বন্ধুবান্ধবের সংশ্রব দাম্পত্য জীবনে বিঘ্ন ঘটাতে পারে। সন্তানের সাফল্যে সুখী হতে পারেন।

কলেজে ভর্তি হতে বঙ্গবাসী (দিবা): পদার্থবিদ্যা, রসায়ন, গণিত কিংবা প্রাণীবিদ্যায় অনার্স নিতে কমপক্ষে ৬০% পেতে হবে। উদ্ভিদবিদ্যার ক্ষেত্রে ৫৭৫ নম্বর চাই। নৃতত্ত্ববিদ্যায় ৫৭%। অর্থনীতিতে মোট নম্বরের সঙ্গে গণিত ও ইংরেজির নম্বর মিলিয়ে ৭৫০ পেতে হবে। বাংলায় পেতে হবে ৫৫%। ইতিহাসে ৫০%, সংস্কৃত, রাষ্ট্রবিজ্ঞান, দর্শনে ৪৫%। ইংরেজির জন্য ৬০%। গুরুদাস: পদার্থবিদ্যা, গণিত, প্রাণীবিদ্যার জন্য চাই ৬০০। পদার্থবিদ্যায় বিষয়ের সঙ্গে থিওরি ও গণিতের নম্বর যোগ করে ৮০০ পেলে তবেই ফর্ম মিলবে। রসায়নের জন্য ৬৫%। উদ্ভিদবিদ্যায় চাই ৫৭৫ নম্বর। বাংলা, ইংরেজি, ইতিহাস, রাষ্ট্রবিজ্ঞানের জন্য বিষয়ে ৪৫% ও মোট ৫০% পেতে হবে। অর্থনীতির জন্য ৫০% ও গণিতে ১০০ পেতে হবে। প্রাথমিক তালিকা প্রকাশ ১৭ তারিখ।

৫০ বছর আগে মহিলা ইঞ্জিনীয়ার

শ্রীমতী ইলা মজুমদার এ বৎসর শিবপুরস্থ বেঙ্গল ইঞ্জিনীয়ারিং কলেজ হইতে বি ই (মেক্যানিক্যাল) ডিগ্রী পরীক্ষায় পাশ করিয়াছেন। যতদূর জানা যায়, তিনিই ভারতের প্রথম মহিলা মেক্যানিক্যাল ইঞ্জিনীয়ার। তিনি বালীগঞ্জস্থ অবসরপ্রাপ্ত ডেপুটি ম্যাজিষ্ট্রেট শ্রী জে কে মজুমদারের কন্যা। শ্রীমতী মজুমদার কলিকাতার গবর্ণমেণ্ট ম্যাথামেটিক্যাল ইনস্‌ট্রুমেণ্ট অফিসে যোগ দিয়াছেন। উচ্চতর শিক্ষা গ্রহণের জন্য তিনি যুক্তরাজ্যে যাওয়ার ইচ্ছা প্রকাশ করেন।

পেট্রল মজুত আছে

ষ্টাফ রিপোর্টার

কলিকাতায় অবস্থিত কোন একটি আন্তর্জাতিক খ্যাতিসম্পন্ন পেট্রল কোম্পানীর জনৈক মুখপাত্রের সহিত এক সাক্ষাৎকার-প্রসঙ্গে তিনি জানান যে, কলিকাতায় বিমান চলাচলের উপযোগী যথেষ্ট পরিমাণে পেট্রল মজুত আছে এবং অদূরভবিষ্যতে পেট্রলের অনটন হওয়ার কোন আশঙ্কা নাই। উক্ত মুখপাত্র বলেন যে, ভারতবর্ষকে ইরাণের পেট্রলের উপর যথেষ্ট পরিমাণে নির্ভর করিতে হয়। পেট্রল সংরক্ষণের উদ্দেশ্যে সরকার নিয়মিত বিমান লাইনের তালিকাভুক্ত নহে (নন্‌-শিডিউল্ড) ও ভাড়াটিয়া বিমান চলাচল বাতিল করিয়া দিয়া যুক্তিযুক্ত ব্যবস্থাই করিয়াছেন। দমদম এবং ব্যারাকপুর বিমানঘাটির জন্য দৈনিক প্রায় ৪০,০০০ গ্যালন পেট্রলের প্রয়োজন হয়। কলিকাতায় বর্তমানে যে পরিমাণ পেট্রল মজুত রহিয়াছে তাহাতে ঐ দুইটি বিমানঘাটির ২ হইতে ৩ মাসের প্রয়োজন মিটিবে।

-আনন্দবাজার পত্রিকা, ১৬ জুলাই ১৯৫১। বানান ও ভাষা অবিকৃত রাখা হল।


</TEXT>
</DOC>
<DOC>
<DOCNO>1010115_14rabipro.utf8</DOCNO>
<TEXT>
 ৩০ পৌষ ১৪০৭ রবিবার ১৪ জানুয়ারি ২০০১

 রবিবাসরীয় প্রবন্ধ মাছের তেলে মাছ ভেজে বাঙালি কোটিপতি অগ্নি রায় 

 ছবি: সুব্রত চৌধুরী শুধু আমোদ নয়, বাগানের সেই জম্পেশ বড়দিনের পার্টিতে ক্ষয়ক্ষতিও বড় কম হল না। খেমটাওয়ালি ও বাঈজিদের চেতনা ফিরতে মাথায় হাত। সর্বনাশ হয়ে গিয়েছে। কেউ অন্যের ওড়না গায়ে দিয়ে এসেছিল, নাচের সময় ছিঁড়ে টুকরো টুকরো হয়ে গিয়েছে। কারও সাতনরী হার ফর্দাফাই। কারও কানের মাকড়ি, হাতের যশম ছড়াটা পাওয়া যাচ্ছে না। ভয়ে, দুঃখে তখন চোখ দিয়ে জল পড়ে আর কী! 

 অবস্থা দেখে বরাভয় জোগালেন সেই চন্ননবিলাসীই। জানালেন, যার যা গিয়েছে সবই দিয়ে দেওয়া হবে। তিনি থাকতে চিন্তা কী? আহ্লাদে যেন কমতি না হয় তা দেখা তো তাঁর কর্তব্য! ফলে, যা হওয়ার তাই হল। যার যা প্রয়োজন কমপক্ষে তার আট গুণ নিল সবাই। কেউ লাভ করল ষোলোআনাই। চাঁদপানা অবিদ্যাদের মুখে তখন খুশির জোছনা। উচ্ছ্বাসেরও সীমা নেই। কেউ ঝাঁপ দিচ্ছে পুকুরে। কেউ কেউ চড়ে বসছে গাছের মগডালে। স্নানের পর আর এক প্রস্থ খাওয়া দাওয়া। সন্ধ্যার মুখে বাড়ি ফেরার পালা। ভাড়াটে গাড়োয়ানদের ভাড়া চুকিয়ে একে একে বাঈজি, খেমটাওয়ালি ও অবিদ্যাদের বিদায় করতে লাগলেন চন্ননবিলাসী। সবাই বিদায় হওয়ার পর চন্ননবিলাসীবাবু ও তাঁর প্রিয় পোশাকি ইয়াররা কয়েকখানা গাড়িতে বাড়ি ফিরে এলেন। বাবুর হাজার হাজার টাকা পুড়িয়ে শেষ হল সেই বড়দিন। 

 এ তো একটা উদাহরণ মাত্র। বাপের অথবা পরিবারের অর্জিত অমিত সম্পত্তি দু-এক পুরুষে বেমালুম কর্পূর করে ছেড়ে দিয়েছেন, এরকম বাঙালির উদাহরণ কিন্তু কম ছিল না সেই সময়ের ইঙ্গ-বঙ্গ সমাজে। এই রকম চালে চলে কত বাবুই অ্যায়সা দেনার দায়ে জড়িয়ে পড়েন যে, শেষে বাজারে ফিফটি পারসেন্ট সুদেও ধার জোটে না। 

 পাশাপাশি, সাহেবরা এ দেশে আসার পর নিজের বুদ্ধি ও কৌশল খাটিয়ে মাছের তেলে মাছ ভেজে তৎযুগের বাঙালি কোটিপতি হয়েছেন এইরকম ঘটনাও ঘটেছে সেকালের কলকাতায়। তবে, একেবারে শূন্য থেকে দৌড় শুরু করে রেস শেষ করেছেন কোটিপতি হয়ে এ রকম বাঙালি কিন্তু সত্যিই বিরল। প্রিন্স দ্বারকানাথ ঠাকুরের এক পুরুষ আগে এ রকমই এক ব্যক্তিত্ব রামদুলাল দে। জীবদ্দশাতেই যাঁর খ্যাতি ভূগোলের বেড়া ডিঙোয়। 

 এ যেন ছেঁড়া কাঁথায় শুয়ে রূপকথার স্বপ্ন দেখার গল্প। বিলেতের লণ্ডন টাইমস পত্রিকা যাঁর পুত্রদের ‘রথচাইল্ড অব বেঙ্গল’ অাখ্যা দেয়, তাঁর জীবন শুরু দমদমের এক অতি টানাটানির সংসারে। দিদিমা ছিলেন কলকাতা শহরের বিখ্যাত ধনী মদন দত্তর পরিবারের রাঁধুনি। ওই পরিবারের সংস্পর্শে এসে রামদুলাল সামান্য কিছু লেখাপড়া শেখেন। বিনিময়ে জোটে ভাত-কাপড়। এবং অবশ্যই ব্যবসা করার প্রেরণা। একটু বয়স হলে মদন দত্তর কাছেই প্রথমে বিল সরকার, পরে শিপ সরকারের কাজ শুরু করেন তিনি। অর্থাৎ, মালিকের ব্যবসার খাতার হিসাব রাখার কাজ। বেতন মাসে ১০ টাকা। ওই সময়েই অসামান্য উপস্থিত বুদ্ধি প্রয়োগ করে মালিকের নামে দু’টি জাহাজ কিনে ফেলেন রামদুলাল। সে কালের কলকাতার প্রখ্যাত ধনী মদন দত্ত আঁচ পান ছাইচাপা আগুনের। খুশি হয়ে তাঁকে অর্থ পুরস্কারও দেন। 

 ব্যস। আর পিছন ফিরে তাকাতে হয়নি রামদুলালকে। ওই সামান্য অর্থ মূলধন করে তাঁর উত্থান আজ ইতিহাস। টাকায় দু’পয়সা দস্তুরি নিয়ে রামদুলাল ফেয়ারলি ফার্গুসন অ্যাণ্ড কোম্পানিতে বেনিয়ানের কাজ করে লক্ষ লক্ষ টাকা উপায় করেছেন। শুধু অর্থ উপার্জনই নয়, আঠারো শতকে স্বাধীনতা পাওয়ার পর আমেরিকার সঙ্গে ভারতের যে বহির্বাণিজ্যের যোগাযোগ শুরু, তার মূল হোতা ছিলেন এই রামদুলালই। না হলে, কেনই বা ‘হিন্দু পেট্রিয়ট’ পত্রিকার অন্যতম প্রতিষ্ঠাতা ও সম্পাদক জানাবেন, ‘‘রামদুলাল মে জাস্টলি বি সেইড টু বি দ্য পায়োনিয়র অব আমেরিকান কমার্স ইন বেঙ্গল।’’ ১৮২০-’২৫ সালেই রামদুলাল তাঁর কর্মচারীদের বেতন দিতেন মাথা-পিছু মাসিক ১৫ হাজার টাকা! 

 মার্কিন বণিকমহলে তাঁর যে কী অসম্ভব খ্যাতি ছিল, তা বোঝানোর জন্য একটি তথ্যই যথেষ্ট। আমেরিকার বণিকসমাজ রামদুলালকে সম্মান দেওয়ার জন্য তাঁদের একটি বাণিজ্যপোতের নাম রাখেন দমদমের এই বাঙালির নামেই। এ ছাড়া, তাঁরা প্রেসিডেন্ট ওয়াশিংটনের মস্ত (৯ ফুট3_25 ৬ ফুট) একটি পোর্ট্রেট রামদুলালকে উপহার হিসাবে পাঠান। 

 তবে এহ বাহ্য। পেশাগতভাবে দুর্দান্ত সফল এই বাঙালি ব্যবসায়ী রামদুলালের কী দুর্ভোগেই না কেটেছে শেষ জীবনটা! পিতার সহজ সরল জীবনযাপনের একেবারে বিপরীত রাস্তা দিয়ে সম্পূর্ণ অসংযত পথে হাঁটতে শুরু করেছিলেন তাঁর দুই ছেলে সাতুবাবু ও লাটুবাবু। নাচ-গান-হল্লা-কবিগান-আখড়াই, গান-বাঈনাচ-খ্যামটা নাচ-শখের পায়রার লড়াইয়ে আক্ষরিক অর্থেই লক্ষ লক্ষ টাকা উড়িয়েছেন রামদুলালের এই দুই ‘গুণধর’ পুত্র। এই দু’ছেলের বিবাহের জন্য রামদুলালের খরচের বহরটা চোখ কপালে তুলে দেওয়ার মতো। বাড়ি গিয়ে বলতে গেলে কুলাবে না, তাই গভর্নমেন্ট গেজেটে বিজ্ঞাপন দিয়ে দুই ছেলের বিয়েতে নেমন্তন্ন করেন রামদুলাল! শুধু ইংরেজদেরই আপ্যায়ন করা হয় দু’দিন ধরে। তাঁদের প্রথামাফিক কায়দায়। চারটে দিন নির্দিষ্ট থাকে হিন্দু ও মুসলমানদের জন্য, পৃথকভাবে। ১৮২০ সালের সেই ‘মহা-বিবাহে’ খরচ হয়েছিল ছ’লক্ষ টাকা! 

 রামদুলালের জীবদ্দশাতেই তাঁর দুই পুত্র সাতুবাবু ও লাটুবাবু মাঝেমধ্যেই বাড়িতে নাচগানের আসর বসাতেন। বাঈজির নূপুরের আওয়াজ, তাদের নখরা, ও হাসির হর্‌রা এসে পৌঁছত রামদুলালের কানে। বিরক্ত হতেন, ভেঙে যেত তাঁর গোটা জীবন ধরে গড়ে তোলা ধৈর্যের পাঁচিল। একটি দিনের জন্যেও বিপথগামী না হওয়া, ক্ষুরধার মস্তিষ্ক সম্পন্ন, প্রথম সফল বাঙালি ব্যবসায়ীটি হিসাবের খাতা থেকে এক বারের জন্যেও চোখ তুলতেন না। পরিস্থিতি তাঁর পক্ষে অসহনীয় হয়ে উঠলে ডেকে পাঠাতেন ছেলেদের। বলতেন, ‘‘এটা ব্যবসায়ীর বাড়ি, আমির-ওমরাহের নয়। নাচগানটা যত কম হয় তত ভাল।’’ 

 এই সাবধানবাণীতে যে কতটা কাজ হয়েছিল, তা না বলাই ভাল! তবে, স্বয়ং রামদুলালও ভাবতে পারেননি গোটা জীবনের সঞ্চিত বিপুল অর্থ সিন্দুক থেকে বেরিয়ে বাঈজির ঘুঙুর পরা, নৃত্যরত মাখনরঙা পায়ের তলা দিয়ে অনর্গল বয়ে যাবে। মৃত্যুর সময় ১ কোটি ২৩ লক্ষ টাকা রেখে যান তিনি। ওই বিপুল মূলধন সম্বল করে টাটা বা বিড়লার মতো কোনও স্বাধীন শিল্পোদ্যম গড়ে উঠতে পারত বাংলার বুকে, কিন্তু তা নিঃশেষ হয়ে যায় রক্ষিতার পোষা মার্জার-বিবাহে। 

 রামদুলালের মতো এতটা সফল না হলেও, এ রকম বহু দেওয়ান ও বেনিয়ান সেই সময়ে ছিলেন, যাঁরা ডজন দুই ইংরেজি শব্দের ভাণ্ডার নিয়েই সেই যুগে লক্ষ লক্ষ টাকা রোজগার করে গিয়েছেন। কিন্তু বেনিয়ার কাজ করতে তো প্রয়োজন ন্যূনতম যোগ্যতার। যাঁদের সেই ভাঁড়েও মা ভবানী, সেই সব বাঙালি মধ্যবিত্তের স্বপ্নের পেশা কী ছিল তবে? 

 সেকালের কলকাতায় বাঙালিদের কাছে সব চেয়ে লোভনীয় চাকরি ছিল সরকারবাবুর চাকরি। কেননা, সাহেবদের বাড়িতে এই চাকরিতে উপরির সম্ভাবনা ছিল বিস্তর। উপরি না বলে তাকে দস্তুরি বলাই ভাল। ফ্যানি পার্কস এই সরকারদের সম্পর্কে লিখেছেন ‘‘আ ভেরি ইউজফুল বাট এক্সপেনসিভ পার্সন ইন অ্যান এসট্যাবলিশমেন্ট।’’ 

 আসলে, মনিবদের (সাহেবদের) ব্যয়-বিলাসিতায় ইন্ধন জোগানোটাই ছিল এঁদের পেশা। কোম্পানির অর্ধেক কর্মচারী এঁদের কৃপায় উচ্ছন্নে গিয়েছেন বললেও বেশি বলা হয় না। এমনিতেই খরচপত্রের দিক থেকে তাঁরা বেহিসাবি ছিলেন, তার উপর সরকার মশাই তাঁদের পদে পদে উস্কানি দিতেন খরচ বাড়ানোর জন্য। টাকার অভাব হলে এঁরা মহাজনদের কাছ থেকে টাকা ধার করে এনে সাহেবদের দিতেন। অর্থাৎ, চার্বাকদর্শন ‘ঋণং কৃত্বা, ঘৃতং পিবেৎ’, বিদেশি সাহেবরা যে এ দেশে ভাল মতোই শিখেছিলেন, এ ব্যাপারে সন্দেহ নেই। 

 আসলে, মনিবের খরচ বাড়ানোয় বিস্তর লাভ ছিল সরকারবাবুর। লাভ হল দস্তুরি। মনিবের খরচ যত বাড়ত, তত তাঁর দস্তুরি বাড়ত, কারণ অধিকাংশ খরচেরই এজেন্ট ছিলেন তিনি। এককথায়, আজকের ভাষায় তিনি ছিলেন বহুমুখী দালাল। সাহেব পাল্কি চড়তে চাইলে তিনি হয়তো ভাল টমটমে চড়ার লোভ দেখাতেন, কারণ যেসব কোম্পানি গাড়ি ভাড়া দিত তাদের সঙ্গে সরকারবাবুর কমিশনের ব্যবস্থা থাকত। সাহেবের পোশাক-পরিচ্ছদ, ফ্যাশন, স্টাইলের তিনিই ছিলেন প্রধান উপদেষ্টা। স্টাইলের ব্যাপারে সাহেব মনিবদের থেকে সরকারবাবুদের অনেক বেশি জ্ঞান ছিল বলেই মনে হয়, কারণ ‘স্টাইল’-প্রবর্তক বড় বড় টেলারদেরও তাঁরা এজেন্ট ছিলেন। সাহেবকে নতুন স্টাইল ধরাতে পারলে সরকার বেশ কিছু পয়সা দস্তুরি পেতেন পোশাক ব্যবসায়ীর কাছ থেকে। সাহেবকে থিয়েটার দেখিয়ে তিনি থিয়েটার মালিকের কাছ থেকেও টিকিটের কমিশন আদায় করতেন। স্পেন্সেসের মতো হোটেল অথবা কোনও ভাল ট্যাভার্নে সাহেবকে ভুলিয়ে ভালিয়ে নিয়ে যেতে পারলে সরকারমশাই মালিকদের কাছ থেকে পয়সা আদায় করতেন। 

 কোম্পানির অর্ধেক কর্মচারী সরকারবাবুর কৃপায়, ব্যয়বাহুল্যের কবলে পড়ে যে উচ্ছন্নে গিয়েছিলেন সে ব্যাপারে কোনও সন্দেহ নেই। তবে, সরকারবাবুদের দোষ দিয়ে কী লাভ। কলকাতায় বাবু ও নবাবিয়ানার সংস্পর্শ-দোষ এমনই ঘটেছিল যে, সাহেবদের জীবনযাত্রা তাতে পুরোপুরি প্রভাবিত হয়ে যায়। কোম্পানির অযথা অনেক অর্থব্যয় হয়ে গিয়েছিল বাঙালি সরকারবাবুদের বদান্যতায়। তাই, কলকাতা শহরকে লর্ড ক্লাইভ বলেছিলেন, ‘ওয়ান অব দ্য মোস্ট উইকেড প্লেস ইন ইউনিভার্স।’ অনেক দুঃখেই যে এই উচ্চারণ বেরিয়ে এসেছিল তাঁর মুখ থেকে, তা সহজেই অনুমেয়। হেস্টিংস ও ক্লাইভের জীবনচরিত, হিকির গেজেট অথবা ফর্বিসের ওরিয়েন্টাল মেমোয়ার্স-এ সেকালের কলকাতার এই ছবিটাই ফুটে ওঠে। 

 রাজনারায়ণ বসু-র লেখা থেকে জানা যায় যে, সেকালে সাহেবরা অর্ধেক হিন্দু ছিলেন। আগে মুসলমানরা যেমন ভারতবর্ষকে নিজের বাড়ির মতো জ্ঞান করতেন, ইংরেজ আমলে সাহেবদের অবস্থা সেরকমই ছিল। প্রথম যুগের সাহেবরা মেমসাহেব ঘাড়ে করে নিয়ে আসতেন না, বিশেষ কোনও লটবহরও নিয়ে আসতেন না। বিলেত থেকে কোনও জাহাজ এসে শহরের বন্দরে ভিড়লে কলকাতার সাহেব মহলে সাড়া পড়ে যেত। বিশেষত, নতুন কোনও ‘লেডি’ বা ‘মিস’ এলে তো কথাই নেই। নবাগত সাহেব মেমদের সঙ্গে এখানকার সাহেব সমাজের আলাপ হত রবিবার সকালে খ্রিস্ট ভজনার সময়। যতদিন পর্যন্ত ভজনের জন্য গির্জা তৈরি হয়নি, ততদিন অবধি কাজ চালানো হত কাস্টমস অফিসের নীচে হলঘরে। নতুন মেমসাহেব এলে সাহেবদের সঙ্গে আলাপ পরিচয় করা নিয়ে অনেক সময় হাতাহাতি বা ‘ডুয়েল’ও হয়ে যেত। শুধু মেমসাহেব নয়, এ দেশের মহিলাদের সাহচর্য ছাড়াও তো সাহেবদের চলত না। তার প্রমাণ রয়েছে ভূরিভূরি। মেমসাহেবরা যেমন অনেক বাঙালিকে আধা সাহেব করেছেন, তেমনই বাঙালি মেয়েরা অনেক সাহেবকে আধা বাঙালি করেছেন। সাহেবি ও বাঙালি ‘কালচার’কে একসূত্রে গাঁথার জন্য বিলেতের মেমসাহেব ও বাংলাদেশের মেয়েরাও বিস্তর ঘটকগিরি করেছেন। সাহেবরা প্রধানত এ দেশের মেয়েদের পাল্লায় পড়েই পান খাওয়া শিখেছেন, আলবোলা, গড়গড়া, হুঁকো ফুঁকেছেন, উৎসব-পার্বণে যোগ দিয়েছেন, হোলি খেলেছেন, মল্লযুদ্ধ করেছেন, পালকিতে চড়েছেন। কালীঘাটে কালীপুজো তো অনেকে করতেনই, এমনকী কোনও কোনও সাহেব বাড়িতে শালগ্রাম শিলা রেখে ব্রাহ্মণ দিয়ে তার পূজো পর্যন্ত করাতেন। বাঙালি দেওয়ান, মুনশি, আমলাদের বাড়িতে সাহেবরা মধ্যে মধ্যে কুশল খোঁজখবর নিতে যেতেন। বাঙালি গিন্নিরা তাঁদের আপ্যায়ন করতেন নারকোল নাড়ু, চন্দ্রপুলি দিয়ে। পাখার বাতাস ও পান সেজে খাওয়ানোর পাশাপাশি দু’এক ছটাক চোরা চাহনিরও যে বিনিময় হত না, তা নয়। সেই চাহনি-প্রসাদ আর তামাকু সেবন করে সাহেবরা বাড়ি ফিরতেন। এ ভাবেই বাঙালিয়ানা ধীরে ধীরে গেড়ে বসেছিল জোব চার্নকের উত্তরসূরিদের চর্যায়। 

 তবে, ভিনদেশি কালচারের সঙ্গে নিজেদের খাপ খাইয়ে নেওয়ার প্রক্রিয়াটা যে সব সময়ই সরল সহজ পথে চলেছে, তা কিন্তু নয়। বাঙালির সাহেবিয়ানা বা সাহেবের বাঙালিয়ানার গল্পের মজাটাই তো সেইখানে। পান খেতে গিয়ে সাহেবরা এমন বিষম খেতেন যে, তা সামলাতে তাঁদের হিক্কা উঠে উঠে প্রাণ যায় আর কী। তবু নেশা কি ছাড়া যায়! পালকি-চড়ার অভ্যাস করতেও কালঘাম ছুটেছিল সাহেবদের। ক্লীভল্যাণ্ড নামে এক সাহেব কলকাতায় পা দিয়েই খুব শখ করে পালকিতে চড়েছিলেন। কিন্তু তাতে হিতে বিপরীতই হয়। সাহেব মোটরের আওয়াজের সঙ্গে অভ্যস্ত। বেহারাদের মুখের আওয়াজ হুম্‌ হুম্‌ না, ঘাট পেরিয়ে হুম্‌ হুম্‌ না শুনে তিনি গেলেন বেজায় ঘাবড়ে। ভাবলেন, বেহারারা বোধহয় ক্লান্তিতে ধুঁকছে অথবা গোঙাচ্ছে, তাই তাদের মুখ দিয়ে বের হচ্ছে এ রকম বিকট আওয়াজ। এই বোধহয় তাদের নাভিশ্বাস উঠল। যেমন ভাবা তেমনই কাজ। ভয়ের চোটে পালকি থেকে সাহেব মারলেন এক লাফ। ফলাফল যা হল তা বোধহয় আর বলার অপেক্ষা রাখে না। 

 এইভাবে প্রত্যেক সাহেবকেই পালকি-চড়া ধাতস্থ করতে হয়েছে পালকি থেকে লাফিয়ে পড়ে বা হাত পা ভেঙে। তামাক টানা শিখতেও সময় কম লাগেনি। ইংরেজ-নবাবদের আভিজাত্যের প্রতীক হিসাবে থাকত সোনাবাঁধানো রুপোর গড়গড়া ও আলবোলা, সঙ্গে দশগজি এক নল, প্রতি সাহেবের জন্য অন্তত চার জন করে হুঁকোবরদার। হুঁকোবরদাররা যে বাড়িতেই থাকত তাই নয়, তখনকার দিনে গভর্নমেন্ট হাউসে যে ডিনার পার্টি হত সেখানে পর্যন্ত নিমন্ত্রিত সাহেবরা হুঁকোবরদার সঙ্গে নিয়ে যেত। ভোজনান্তে মেমসাহেবরা অন্যঘরে চলে গেলে প্রত্যেকের হুঁকোবরদার আলবোলা ও নল হাতে সাহেবের সামনে এসে দাঁড়াত হলঘরে এবং একে একে প্রভুদের কাছে নল এগিয়ে দিত। হুঁকোর নল খুব সাবধানে সরিয়ে রাখা হত, কারণ একজনের হুঁকোর নল কেউ ডিঙিয়ে বা মাড়িয়ে যাওয়া ছিল চূড়ান্ত অপমানের বিষয়। এই নিয়ে তখনকার সাহেবদের মধ্যে অনেক হাতাহাতিও হয়ে গিয়েছে, 

 সাহেবরা যখন টানছেন, মেমসাহেবরাই বা পিছিয়ে থাকেন কী করে? আলবোলা ও নলের লম্বাকৃতি চেহারায় তাঁরা প্রথমে একটু পিছিয়ে এলেও শেষমেশ সুগন্ধী তামাকের প্রেমে পড়ে যান। সাহেবদের প্রাথমিক আপত্তি থাকলেও শেষ পর্যন্ত জয় হয় মেমদেরই। বিনয় ঘোষের বর্ণনায় তা এ রকম ‘‘ছেলেবেলায় বাপের হুঁকোয় লুকিয়ে তামাক টেনে আমাদের দেশে অনেককে যেমন নাজেহাল হতে হয়েছে, তেমনি অনেক মেমসাহেবকেও সাহেবের কাছে ধাতানি খেতে হয়েছে তামাক টানার জন্য। শেষ পর্যন্ত লেডীরাই জয়ী হয়েছেন এবং সভাসমিতিতে ক্রীস্টান নাগিনী দেবীর মতন আলবোলার নল কোমরে জড়িয়ে বসে তাঁরা ফুঁকছেন, সাহেবদের নল বাড়িয়ে অফার করছেন।’’ 

 কী রকম ভাবে ধীরে ধীরে এখানকার সাহেবীয়ানা রপ্ত করেছিলেন সাহেবরা, সে গল্প বড় রসের। আরও রসালো, তাঁদের জীবন-যাপনের পরতে পরতে মিশে যাওয়া বাবুয়ানির আতর। অবস্থাপন্ন সাহেব-বণিকদের চাকর থাকত অনেকসময় একশো জনেরও বেশি। সকালবেলা সাহেবের ঘুম ভাঙার পরই শুরু হত তাদের মিছিল। ঘুম ভাঙাত চাকররাই। তারপর আসত নাপিত। সে দাড়ি কামিয়ে নখ খুঁটে, কান পরিষ্কার করে দিত। ব্রেকফাস্ট শেষ করে সাহেব আয়নার সামনে বসতেন পরিপাটি হতে। থাকত হেয়ার ড্রেসাররা। এরপর সাহেব যখন অফিসে যেতেন সঙ্গে থাকত পল্টন। পল্টন বলতে চাপরাশি, পিওন, হুঁকোবরদার সব নিয়ে প্রায় জনা কুড়ি। গ্রীষ্মকালে অফিস চলত সকাল ন’টা থেকে বেলা বারোটা পর্যন্ত। শীতকালে অবশ্য আর একটু বেশি। সকাল দশটা থেকে বেলা দেড়টা পর্যন্ত। তারপরে দ্বিপ্রহরে হত ভয়ানক ভোজ। সেই খাওয়া দেখে কুইজ ছদ্মনামে এক ইংরেজ কবি লিখে গিয়েছেন‘‘অন কারি, রাইস অ্যাণ্ড বিফ অ্যাণ্ড গোট / ভোরেশাসলি দে ক্র্যাম ইচ থ্রোট।’’ 

 সেই খাওয়ার পর লম্বা বিশ্রাম। ইউরোপে যার নাম সিয়েস্তে। সন্ধ্যার আগে সেই সিয়েস্তে ভাঙত। আবার ডাক পড়ত ড্রেসারদের। তাঁরা এসে বেঁধে দিতেন মেমদের চূড়াকার খোঁপা। সাহেবদের পরচুলাও লাগানো হত। বিকেলের টিফিন খেয়ে যে যাঁর মতো সান্ধ্য-ভ্রমণ ও নৈশ-বিহারে বের হতেন। কেউ পালকিতে, কেউ ফিটনে চড়ে। যাঁর যেরকম জেবের জোর। কারও নিমন্ত্রণ থাকত দেশি রাজ-রাজড়াদের বাড়িতে। সেখানে হত বাঈনাচ, রাত্রিব্যাপী মদ্যপান ও নৈশভোজ। তা ছাড়া, কখনও কখনও বসত তাসের জুয়া। অনেক সাহেব জমে যেতেন তাতেও। 

 চাকররা চুরিচামারি করলে সাহেব মাস্টাররা শরণাপন্ন হতেন ব্রাহ্মণ পুরোহিতদের! পুরোহিতরা সন্দেহভাজনদের ডেকে চালপড়া খাওয়াতেন। সেই পরীক্ষায় যে দোষী সাব্যস্ত হত তাকে চাবুক মারা হত। বাঙালি সমাজের এই সংস্কারগুলি তথাকথিত যুক্তিবাদী ইংরেজদেরও কতটা বশীকরণ করে ফেলেছিল, তা দেখা যাক। 

 উনিশ শতকের দ্বিতীয় দশকের কথা। ফ্যানি পার্কস দেশভ্রমণে বেরিয়ে তখন বেশ কিছুদিন কলকাতায় রয়েছেন। তাঁর ছিল শতাধিক চাকর। একবার তাঁর বাড়িতে চুরি হওয়ায় তিনি চালপড়ার সাহায্যে চোর ধরার চেষ্টা করেন। এ সম্পর্কে তিনি নিজের ভ্রমণবৃত্তান্তে যা লিখেছেন তা বঙ্গানুবাদে এ রকম: 

 ‘কলকাতায় আসার পর আমার বাড়িতে যে কত বার চুরি হয়েছে, তার ইয়ত্তা নেই। বেয়ারাদের বদল করেও চুরি বন্ধ করা যায় না। এক দিন আমার স্বামীর বৈঠকখানায় রাখা হাতঘড়িটা চুরি হওয়ায় আমরা পুলিশে খবর দিলাম। নির্দিষ্ট দিনে পুলিশের মুনশি বাড়ি এসে চালপড়ার প্রস্তুতি শুরু করলেন। ভৃত্যরা সার বেধে তাঁর সামনে দাঁড়াল। চালপড়ার জন্য প্রায় দশ সের চাল ঠাণ্ডা জলে ধুয়ে রোদে শুকিয়ে রাখা হল। প্রায় ৩৫ জন ভৃত্যকে ওই চাল দেওয়ার পর বলা হল তা চিবিয়ে সামনের কলাপাতায় ফেলতে। যে মিথ্যা বলবে তার মুখের চাল ভিজবে না। সত্যিই দেখা গেল তিনজনের মুখের চাল শুকনো রয়েছে। বাকিদের যথারীতি লালাসিক্ত। মুনশি তাদের দেখিয়ে বললেন এরাই অপরাধী, ঘড়িচোর। বিনা দ্বিধায় তাদের হাতকড়া পরিয়ে নিয়ে যাওয়া হল থানায়। ঘড়ি উদ্ধার না হলেও, দেখা গেল বাস্তবিকই এরা দাগী চোর। পুরনো অপরাধের রেকর্ড রয়েছে। চালপড়া অপরাধী ধরার একটা অভিনব পদ্ধতি বটে কিন্তু এর পিছনে অনুমান ছাড়াও একটা বিজ্ঞান রয়েছে। আসলে অপরাধী যে সে কিছুটা ভয় পাবেই এবং তার মুখ শুকিয়ে যাবেই। ফলে, মুখের ভিতরের চাল ভিজবে না। তবে, সে যাই হোক, আমি এ দেশের চালপড়ার পক্ষপাতী, কারণ হাতেনাতে তার ফল পেয়েছি।’ 

 শুধু চালপড়াই নয়, ঘটিচালা, নলচালা, কবচধারণ, বশীকরণ পর্যন্ত সাহেবরা বেশ রপ্ত করে ফেলেছিলেন। অনেকেই কালীমন্দিরে মানত করতে যেতেন, এমনকী শালগ্রামশিলা রেখে পুজোও করতেন। 

 (চলবে) 


</TEXT>
</DOC>
